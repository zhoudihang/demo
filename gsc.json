[
  {
    "title": "登鹳雀楼",
    "author": "王之涣",
    "dynasty": "唐代",
    "content": "白日依山尽，黄河入海流。欲穷千里目，更上一层楼。"
  },
  {
    "title": "凉州词二首·其一",
    "author": "王之涣",
    "dynasty": "唐代",
    "content": "黄河远上白云间，一片孤城万仞山。羌笛何须怨杨柳，春风不度玉门关。"
  },
  {
    "title": "凉州词二首",
    "author": "王之涣",
    "dynasty": "唐代",
    "content": "黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。"
  },
  {
    "title": "送别",
    "author": "王维",
    "dynasty": "唐代",
    "content": "下马饮君酒，问君何所之？君言不得意，归卧南山陲。但去莫复问，白云无尽时。"
  },
  {
    "title": "宴词",
    "author": "王之涣",
    "dynasty": "唐代",
    "content": "长堤春水绿悠悠，畎入漳河一道流。莫听声声催去棹，桃溪浅处不胜舟。"
  },
  {
    "title": "九日送别",
    "author": "王之涣",
    "dynasty": "唐代",
    "content": "蓟庭萧瑟故人稀，何处登高且送归。今日暂同芳菊酒，明朝应作断蓬飞。"
  },
  {
    "title": "将进酒",
    "author": "李白",
    "dynasty": "唐代",
    "content": "君不见黄河之水天上来，奔流到海不复回。君不见高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。钟鼓馔玉不足贵，但愿长醉不愿醒。古来圣贤皆寂寞，惟有饮者留其名。陈王昔时宴平乐，斗酒十千恣欢谑。主人何为言少钱，径须沽取对君酌。五花马、千金裘，呼儿将出换美酒，与尔同销万古愁。"
  },
  {
    "title": "行路难·其一",
    "author": "李白",
    "dynasty": "唐代",
    "content": "金樽清酒斗十千，玉盘珍羞直万钱。(羞 同：馐；直 同：值)停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难，行路难，多歧路，今安在？长风破浪会有时，直挂云帆济沧海。"
  },
  {
    "title": "蜀道难",
    "author": "李白",
    "dynasty": "唐代",
    "content": "噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难，难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇，磨牙吮血，杀人如麻。锦城虽云乐，不如早还家。蜀道之难，难于上青天，侧身西望长咨嗟！"
  },
  {
    "title": "三五七言",
    "author": "李白",
    "dynasty": "唐代",
    "content": "秋风清，秋月明，落叶聚还散，寒鸦栖复惊。相思相见知何日？此时此夜难为情！"
  },
  {
    "title": "静夜思",
    "author": "李白",
    "dynasty": "唐代",
    "content": "床前明月光，疑是地上霜。举头望明月，低头思故乡。"
  },
  {
    "title": "黄鹤楼送孟浩然之广陵",
    "author": "李白",
    "dynasty": "唐代",
    "content": "故人西辞黄鹤楼，烟花三月下扬州。孤帆远影碧空尽，唯见长江天际流。 (唯 通：惟)"
  },
  {
    "title": "闻王昌龄左迁龙标遥有此寄",
    "author": "李白",
    "dynasty": "唐代",
    "content": "杨花落尽子规啼，闻道龙标过五溪。我寄愁心与明月，随君直到夜郎西。"
  },
  {
    "title": "望庐山瀑布",
    "author": "李白",
    "dynasty": "唐代",
    "content": "日照香炉生紫烟，遥看瀑布挂前川。飞流直下三千尺，疑是银河落九天。"
  },
  {
    "title": "宣州谢朓楼饯别校书叔云",
    "author": "李白",
    "dynasty": "唐代",
    "content": "弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天揽明月。抽刀断水水更流，举杯消愁愁更愁。人生在世不称意，明朝散发弄扁舟。"
  },
  {
    "title": "月下独酌·其一",
    "author": "李白",
    "dynasty": "唐代",
    "content": "花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。永结无情游，相期邈云汉。"
  },
  {
    "title": "送友人",
    "author": "杜牧",
    "dynasty": "唐代",
    "content": "十载名兼利，人皆与命争。青春留不住，白发自然生。夜雨滴乡思，秋风从别情。都门五十里，驰马逐鸡声。"
  },
  {
    "title": "梦游天姥吟留别",
    "author": "李白",
    "dynasty": "唐代",
    "content": "海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。我欲因之梦吴越，一夜飞度镜湖月。湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间，须行即骑访名山。安能摧眉折腰事权贵，使我不得开心颜！"
  },
  {
    "title": "渡荆门送别",
    "author": "李白",
    "dynasty": "唐代",
    "content": "渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。"
  },
  {
    "title": "赠汪伦",
    "author": "李白",
    "dynasty": "唐代",
    "content": "李白乘舟将欲行，忽闻岸上踏歌声。桃花潭水深千尺，不及汪伦送我情。"
  },
  {
    "title": "望天门山",
    "author": "李白",
    "dynasty": "唐代",
    "content": "天门中断楚江开，碧水东流至此回。两岸青山相对出，孤帆一片日边来。"
  },
  {
    "title": "清平调·其一",
    "author": "李白",
    "dynasty": "唐代",
    "content": "云想衣裳花想容，春风拂槛露华浓。若非群玉山头见，会向瑶台月下逢。"
  },
  {
    "title": "侠客行",
    "author": "李白",
    "dynasty": "唐代",
    "content": "赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。"
  },
  {
    "title": "早发白帝城",
    "author": "李白",
    "dynasty": "唐代",
    "content": "朝辞白帝彩云间，千里江陵一日还。两岸猿声啼不住，轻舟已过万重山。"
  },
  {
    "title": "古朗月行",
    "author": "李白",
    "dynasty": "唐代",
    "content": "小时不识月，呼作白玉盘。又疑瑶台镜，飞在青云端。仙人垂两足，桂树何团团。白兔捣药成，问言与谁餐？蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何？凄怆摧心肝。"
  },
  {
    "title": "春夜洛城闻笛",
    "author": "李白",
    "dynasty": "唐代",
    "content": "谁家玉笛暗飞声，散入春风满洛城。此夜曲中闻折柳，何人不起故园情。"
  },
  {
    "title": "峨眉山月歌",
    "author": "李白",
    "dynasty": "唐代",
    "content": "峨眉山月半轮秋，影入平羌江水流。夜发清溪向三峡，思君不见下渝州。"
  },
  {
    "title": "登金陵凤凰台",
    "author": "李白",
    "dynasty": "唐代",
    "content": "凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。总为浮云能蔽日，长安不见使人愁。"
  },
  {
    "title": "独坐敬亭山",
    "author": "李白",
    "dynasty": "唐代",
    "content": "众鸟高飞尽，孤云独去闲。相看两不厌，只有敬亭山。"
  },
  {
    "title": "关山月",
    "author": "陆游",
    "dynasty": "宋代",
    "content": "和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙！遗民忍死望恢复，几处今宵垂泪痕。"
  },
  {
    "title": "夜宿山寺",
    "author": "李白",
    "dynasty": "唐代",
    "content": "危楼高百尺，手可摘星辰。不敢高声语，恐惊天上人。"
  },
  {
    "title": "上李邕",
    "author": "李白",
    "dynasty": "唐代",
    "content": "大鹏一日同风起，扶摇直上九万里。假令风歇时下来，犹能簸却沧溟水。世人见我恒殊调，闻余大言皆冷笑。宣父犹能畏后生，丈夫未可轻年少。"
  },
  {
    "title": "子夜吴歌·秋歌",
    "author": "李白",
    "dynasty": "唐代",
    "content": "长安一片月，万户捣衣声。秋风吹不尽，总是玉关情。何日平胡虏，良人罢远征。"
  },
  {
    "title": "客中作",
    "author": "李白",
    "dynasty": "唐代",
    "content": "兰陵美酒郁金香，玉碗盛来琥珀光。但使主人能醉客，不知何处是他乡。"
  },
  {
    "title": "春夜宴从弟桃花园序",
    "author": "李白",
    "dynasty": "唐代",
    "content": "　　夫天地者万物之逆旅也；光阴者百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。"
  },
  {
    "title": "把酒问月·故人贾淳令予问之",
    "author": "李白",
    "dynasty": "唐代",
    "content": "青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。"
  },
  {
    "title": "长相思·其一",
    "author": "李白",
    "dynasty": "唐代",
    "content": "长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！"
  },
  {
    "title": "行路难三首",
    "author": "李白",
    "dynasty": "唐代",
    "content": "金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？"
  },
  {
    "title": "南陵别儿童入京",
    "author": "李白",
    "dynasty": "唐代",
    "content": "白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。"
  },
  {
    "title": "从军行·其二",
    "author": "李白",
    "dynasty": "唐代",
    "content": "百战沙场碎铁衣，城南已合数重围。突营射杀呼延将，独领残兵千骑归。"
  },
  {
    "title": "菩萨蛮·平林漠漠烟如织",
    "author": "李白",
    "dynasty": "唐代",
    "content": "平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭更短亭。"
  },
  {
    "title": "夏日山中",
    "author": "李白",
    "dynasty": "唐代",
    "content": "懒摇白羽扇，裸袒青林中。脱巾挂石壁，露顶洒松风。"
  },
  {
    "title": "庐山谣寄卢侍御虚舟",
    "author": "李白",
    "dynasty": "唐代",
    "content": "我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张，影落明湖青黛光。金阙前开二峰长，银河倒挂三石梁，香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。"
  },
  {
    "title": "清平调·其二",
    "author": "李白",
    "dynasty": "唐代",
    "content": "一枝秾艳露凝香，云雨巫山枉断肠。借问汉宫谁得似，可怜飞燕倚新妆。"
  },
  {
    "title": "月下独酌四首",
    "author": "李白",
    "dynasty": "唐代",
    "content": "花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。"
  },
  {
    "title": "春思",
    "author": "李白",
    "dynasty": "唐代",
    "content": "燕草如碧丝，秦桑低绿枝。当君怀归日，是妾断肠时。春风不相识，何事入罗帏。"
  },
  {
    "title": "山中与幽人对酌",
    "author": "李白",
    "dynasty": "唐代",
    "content": "两人对酌山花开，一杯一杯复一杯。我醉欲眠卿且去，明朝有意抱琴来。"
  },
  {
    "title": "怨情",
    "author": "李白",
    "dynasty": "唐代",
    "content": "美人卷珠帘，深坐蹙蛾眉。但见泪痕湿，不知心恨谁。"
  },
  {
    "title": "塞下曲六首·其一",
    "author": "李白",
    "dynasty": "唐代",
    "content": "五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。"
  },
  {
    "title": "赠孟浩然",
    "author": "李白",
    "dynasty": "唐代",
    "content": "吾爱孟夫子，风流天下闻。红颜弃轩冕，白首卧松云。醉月频中圣，迷花不事君。高山安可仰，徒此揖清芬。"
  },
  {
    "title": "长干行·其一",
    "author": "李白",
    "dynasty": "唐代",
    "content": "妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月蝴蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。"
  },
  {
    "title": "清平调·名花倾国两相欢",
    "author": "李白",
    "dynasty": "唐代",
    "content": "名花倾国两相欢，长得君王带笑看。解释春风无限恨，沉香亭北倚阑干。"
  },
  {
    "title": "古朗月行(节选)",
    "author": "李白",
    "dynasty": "唐代",
    "content": "小时不识月，呼作白玉盘。又疑瑶台镜，飞在青云端。"
  },
  {
    "title": "经乱离后天恩流夜郎忆旧游书怀赠江夏韦太守良宰",
    "author": "李白",
    "dynasty": "唐代",
    "content": "天上白玉京，十二楼五城。仙人抚我顶，结发受长生。误逐世间乐，颇穷理乱情。九十六圣君，浮云挂空名。天地赌一掷，未能忘战争。试涉霸王略，将期轩冕荣。时命乃大谬，弃之海上行。学剑翻自哂，为文竟何成。剑非万人敌，文窃四海声。儿戏不足道，五噫出西京。临当欲去时，慷慨泪沾缨。叹君倜傥才，标举冠群英。开筵引祖帐，慰此远徂征。鞍马若浮云，送余骠骑亭。歌钟不尽意，白日落昆明。十月到幽州，戈鋋若罗星。君王弃北海，扫地借长鲸。呼吸走百川，燕然可摧倾。心知不得语，却欲栖蓬瀛。弯弧惧天狼，挟矢不敢张。揽涕黄金台，呼天哭昭王。无人贵骏骨，騄耳空腾骧。乐毅倘再生，于今亦奔亡。蹉跎不得意，驱马还贵乡。逢君听弦歌，肃穆坐华堂。百里独太古，陶然卧羲皇。征乐昌乐馆，开筵列壶觞。贤豪间青娥，对烛俨成行。醉舞纷绮席，清歌绕飞梁。欢娱未终朝，秩满归咸阳。祖道拥万人，供帐遥相望。一别隔千里，荣枯异炎凉。炎凉几度改，九土中横溃。汉甲连胡兵，沙尘暗云海。草木摇杀气，星辰无光彩。白骨成丘山，苍生竟何罪。函关壮帝居，国命悬哥舒。长戟三十万，开门纳凶渠。公卿如犬羊，忠谠醢与菹。二圣出游豫，两京遂丘墟。帝子许专征，秉旄控强楚。节制非桓文，军师拥熊虎。人心失去就，贼势腾风雨。惟君固房陵，诚节冠终古。仆卧香炉顶，餐霞漱瑶泉。门开九江转，枕下五湖连。半夜水军来，浔阳满旌旃。空名适自误，迫胁上楼船。徒赐五百金，弃之若浮烟。辞官不受赏，翻谪夜郎天。夜郎万里道，西上令人老。扫荡六合清，仍为负霜草。日月无偏照，何由诉苍昊。良牧称神明，深仁恤交道。一忝青云客，三登黄鹤楼。顾惭祢处士，虚对鹦鹉洲。樊山霸气尽，寥落天地秋。江带峨眉雪，川横三峡流。万舸此中来，连帆过扬州。送此万里目，旷然散我愁。纱窗倚天开，水树绿如发。窥日畏衔山，促酒喜得月。吴娃与越艳，窈窕夸铅红。呼来上云梯，含笑出帘栊。对客小垂手，罗衣舞春风。宾跪请休息，主人情未极。览君荆山作，江鲍堪动色。清水出芙蓉，天然去雕饰。逸兴横素襟，无时不招寻。朱门拥虎士，列戟何森森。剪凿竹石开，萦流涨清深。登台坐水阁，吐论多英音。片辞贵白璧，一诺轻黄金。谓我不愧君，青鸟明丹心。五色云间鹊，飞鸣天上来。传闻赦书至，却放夜郎回。暖气变寒谷，炎烟生死灰。君登凤池去，忽弃贾生才。桀犬尚吠尧，匈奴笑千秋。中夜四五叹，常为大国忧。旌旆夹两山，黄河当中流。连鸡不得进，饮马空夷犹。安得羿善射，一箭落旄头。"
  },
  {
    "title": "金陵酒肆留别",
    "author": "李白",
    "dynasty": "唐代",
    "content": "风吹柳花满店香，吴姬压酒劝客尝。金陵子弟来相送，欲行不行各尽觞。请君试问东流水，别意与之谁短长？"
  },
  {
    "title": "山中问答",
    "author": "李白",
    "dynasty": "唐代",
    "content": "问余何意栖碧山，笑而不答心自闲。桃花流水窅然去，别有天地非人间。"
  },
  {
    "title": "下终南山过斛斯山人宿置酒",
    "author": "李白",
    "dynasty": "唐代",
    "content": "暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。"
  },
  {
    "title": "短歌行",
    "author": "李白",
    "dynasty": "唐代",
    "content": "白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。"
  },
  {
    "title": "秋浦歌十七首·其十四",
    "author": "李白",
    "dynasty": "唐代",
    "content": "炉火照天地，红星乱紫烟。赧郎明月夜，歌曲动寒川。"
  },
  {
    "title": "访戴天山道士不遇",
    "author": "李白",
    "dynasty": "唐代",
    "content": "犬吠水声中，桃花带露浓。树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。"
  },
  {
    "title": "秋登宣城谢脁北楼",
    "author": "李白",
    "dynasty": "唐代",
    "content": "江城如画里，山晚望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。"
  },
  {
    "title": "与史郎中钦听黄鹤楼上吹笛",
    "author": "李白",
    "dynasty": "唐代",
    "content": "一为迁客去长沙，西望长安不见家。黄鹤楼中吹玉笛，江城五月落梅花。"
  },
  {
    "title": "九月十日即事",
    "author": "李白",
    "dynasty": "唐代",
    "content": "昨日登高罢，今朝更举觞。菊花何太苦，遭此两重阳？"
  },
  {
    "title": "玉阶怨",
    "author": "李白",
    "dynasty": "唐代",
    "content": "玉阶生白露，夜久侵罗袜。却下水晶帘，玲珑望秋月。"
  },
  {
    "title": "越中览古",
    "author": "李白",
    "dynasty": "唐代",
    "content": "越王勾践破吴归，义士还家尽锦衣。宫女如花满春殿，只今惟有鹧鸪飞。"
  },
  {
    "title": "长相思·其二",
    "author": "李白",
    "dynasty": "唐代",
    "content": "日色欲尽花含烟，月明如素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔日横波目，今作流泪泉。不信妾断肠，归来看取明镜前。"
  },
  {
    "title": "秋浦歌十七首",
    "author": "李白",
    "dynasty": "唐代",
    "content": "秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。"
  },
  {
    "title": "听蜀僧濬弹琴",
    "author": "李白",
    "dynasty": "唐代",
    "content": "蜀僧抱绿绮，西下峨眉峰。为我一挥手，如听万壑松。客心洗流水，馀响入霜钟。不觉碧山暮，秋云暗几重。"
  },
  {
    "title": "北风行",
    "author": "李白",
    "dynasty": "唐代",
    "content": "烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。"
  },
  {
    "title": "劳劳亭",
    "author": "李白",
    "dynasty": "唐代",
    "content": "天下伤心处，劳劳送客亭。春风知别苦，不遣柳条青。"
  },
  {
    "title": "清平调·其三",
    "author": "李白",
    "dynasty": "唐代",
    "content": "名花倾国两相欢，长得君王带笑看。解释春风无限恨，沉香亭北倚阑干。"
  },
  {
    "title": "妾薄命",
    "author": "李白",
    "dynasty": "唐代",
    "content": "汉帝重阿娇，贮之黄金屋。咳唾落九天，随风生珠玉。宠极爱还歇，妒深情却疏。长门一步地，不肯暂回车。雨落不上天，水覆难再收。君情与妾意，各自东西流。昔日芙蓉花，今成断根草。以色事他人，能得几时好。"
  },
  {
    "title": "长相思三首",
    "author": "李白",
    "dynasty": "唐代",
    "content": "长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之长天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。"
  },
  {
    "title": "长歌行",
    "author": "陆游",
    "dynasty": "宋代",
    "content": "人生不作安期生，醉入东海骑长鲸；犹当出作李西平，手枭逆贼清旧京。金印煌煌未入手，白发种种来无情。成都古寺卧秋晚，落日偏傍僧窗明。岂其马上破贼手，哦诗长作寒螿鸣？兴来买尽市桥酒，大车磊落堆长瓶；哀丝豪竹助剧饮，如钜野受黄河倾。平时一滴不入口，意气顿使千人惊。国仇未报壮士老，匣中宝剑夜有声。何当凯旋宴将士，三更雪压飞狐城！"
  },
  {
    "title": "江上吟",
    "author": "李白",
    "dynasty": "唐代",
    "content": "木兰之枻沙棠舟，玉箫金管坐两头。美酒樽中置千斛，载妓随波任去留。仙人有待乘黄鹤，海客无心随白鸥。屈平辞赋悬日月，楚王台榭空山丘。兴酣落笔摇五岳，诗成笑傲凌沧洲。功名富贵若长在，汉水亦应西北流。"
  },
  {
    "title": "行路难·其二",
    "author": "李白",
    "dynasty": "唐代",
    "content": "大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！"
  },
  {
    "title": "长干行二首",
    "author": "李白",
    "dynasty": "唐代",
    "content": "妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少离别多。湘潭几日到，妾梦越风波。昨夜狂风度，吹折江头树。淼淼暗无边，行人在何处。好乘浮云骢，佳期兰渚东。鸳鸯绿蒲上，翡翠锦屏中。自怜十五余，颜色桃花红。那作商人妇，愁水复愁风。"
  },
  {
    "title": "月下独酌·其二",
    "author": "李白",
    "dynasty": "唐代",
    "content": "天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。"
  },
  {
    "title": "子夜吴歌·夏歌",
    "author": "李白",
    "dynasty": "唐代",
    "content": "镜湖三百里，菡萏发荷花。五月西施采，人看隘若耶。回舟不待月，归去越王家。"
  },
  {
    "title": "秋浦歌十七首·十五",
    "author": "李白",
    "dynasty": "唐代",
    "content": "白发三千丈，缘愁似个长。不知明镜里，何处得秋霜。"
  },
  {
    "title": "寻雍尊师隐居",
    "author": "李白",
    "dynasty": "唐代",
    "content": "群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。"
  },
  {
    "title": "游洞庭湖五首·其二",
    "author": "李白",
    "dynasty": "唐代",
    "content": "南湖秋水夜无烟，耐可乘流直上天。且就洞庭赊月色，将船买酒白云边。"
  },
  {
    "title": "沙丘城下寄杜甫",
    "author": "李白",
    "dynasty": "唐代",
    "content": "我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。"
  },
  {
    "title": "与夏十二登岳阳楼",
    "author": "李白",
    "dynasty": "唐代",
    "content": "楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。"
  },
  {
    "title": "少年行二首",
    "author": "李白",
    "dynasty": "唐代",
    "content": "击筑饮美酒，剑歌易水湄。经过燕太子，结托并州儿。少年负壮气，奋烈自有时。因击鲁勾践，争博勿相欺。五陵年少金市东，银鞍白马度春风。落花踏尽游何处，笑入胡姬酒肆中。"
  },
  {
    "title": "古风·其十九",
    "author": "李白",
    "dynasty": "唐代",
    "content": "西上莲花山，迢迢见明星。素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草， 豺狼尽冠缨。"
  },
  {
    "title": "子夜吴歌·冬歌",
    "author": "李白",
    "dynasty": "唐代",
    "content": "明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。"
  },
  {
    "title": "行路难·其三",
    "author": "李白",
    "dynasty": "唐代",
    "content": "有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？"
  },
  {
    "title": "宣城见杜鹃花",
    "author": "李白",
    "dynasty": "唐代",
    "content": "蜀国曾闻子规鸟，宣城还见杜鹃花。一叫一回肠一断，三春三月忆三巴。"
  },
  {
    "title": "夜泊牛渚怀古",
    "author": "李白",
    "dynasty": "唐代",
    "content": "牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。"
  },
  {
    "title": "嘲王历阳不肯饮酒",
    "author": "李白",
    "dynasty": "唐代",
    "content": "地白风色寒，雪花大如手。笑杀陶渊明，不饮杯中酒。浪抚一张琴，虚栽五株柳。空负头上巾，吾于尔何有。"
  },
  {
    "title": "子夜吴歌·春歌",
    "author": "李白",
    "dynasty": "唐代",
    "content": "秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。"
  },
  {
    "title": "江夏别宋之悌",
    "author": "李白",
    "dynasty": "唐代",
    "content": "楚水清若空，遥将碧海通。人分千里外，兴在一杯中。谷鸟吟晴日，江猿啸晚风。平生不下泪，于此泣无穷。"
  },
  {
    "title": "白马篇",
    "author": "李白",
    "dynasty": "唐代",
    "content": "龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒径隐蓬蒿。"
  },
  {
    "title": "塞下曲六首",
    "author": "李白",
    "dynasty": "唐代",
    "content": "五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。"
  },
  {
    "title": "渌水曲",
    "author": "李白",
    "dynasty": "唐代",
    "content": "渌水明秋月，南湖采白蘋。荷花娇欲语，愁杀荡舟人。"
  },
  {
    "title": "苏台览古",
    "author": "李白",
    "dynasty": "唐代",
    "content": "旧苑荒台杨柳新，菱歌清唱不胜春。只今惟有西江月，曾照吴王宫里人。"
  },
  {
    "title": "九日",
    "author": "李白",
    "dynasty": "唐代",
    "content": "今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。"
  },
  {
    "title": "胡无人",
    "author": "李白",
    "dynasty": "唐代",
    "content": "严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。陛下之寿三千霜。但歌大风云飞扬，安得猛士兮守四方。"
  },
  {
    "title": "洛阳陌",
    "author": "李白",
    "dynasty": "唐代",
    "content": "白玉谁家郎，回车渡天津。看花东陌上，惊动洛阳人。"
  },
  {
    "title": "临终歌",
    "author": "李白",
    "dynasty": "唐代",
    "content": "大鹏飞兮振八裔，中天摧兮力不济。馀风激兮万世，游扶桑兮挂左袂。后人得之传此，仲尼亡兮谁为出涕。"
  },
  {
    "title": "望庐山瀑布二首",
    "author": "李白",
    "dynasty": "唐代",
    "content": "西登香炉峰，南见瀑布水。挂流三百丈，喷壑数十里。欻如飞电来，隐若白虹起。初惊河汉落，半洒云天里。仰观势转雄，壮哉造化功。海风吹不断，江月照还空。空中乱潈射，左右洗青壁。飞珠散轻霞，流沫沸穹石。而我乐名山，对之心益闲。无论漱琼液，还得洗尘颜。且谐宿所好，永愿辞人间。日照香炉生紫烟，遥看瀑布挂前川。飞流直下三千尺，疑是银河落九天。"
  },
  {
    "title": "赤壁歌送别",
    "author": "李白",
    "dynasty": "唐代",
    "content": "二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。"
  },
  {
    "title": "太原早秋",
    "author": "李白",
    "dynasty": "唐代",
    "content": "岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。"
  },
  {
    "title": "答王十二寒夜独酌有怀",
    "author": "李白",
    "dynasty": "唐代",
    "content": "昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井冰峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒，横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，谓与明月同。骅骝拳跼不能食，蹇驴得志鸣春风。《折杨》《黄华》合流俗，晋君听琴枉《清角》。《巴人》谁肯和《阳春》，楚地犹来贱奇璞。黄金散尽交不成，白首为儒身被轻。一谈一笑失颜色，苍蝇贝锦喧谤声。曾参岂是杀人者？谗言三及慈母惊。与君论心握君手，荣辱于余亦何有？孔圣犹闻伤凤麟，董龙更是何鸡狗！一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在！君不见裴尚书，土坟三尺蒿棘居！少年早欲五湖去，见此弥将钟鼎疏。"
  },
  {
    "title": "采莲曲",
    "author": "李白",
    "dynasty": "唐代",
    "content": "若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。"
  },
  {
    "title": "春望",
    "author": "杜甫",
    "dynasty": "唐代",
    "content": "国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。"
  },
  {
    "title": "登高",
    "author": "杜甫",
    "dynasty": "唐代",
    "content": "风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。"
  },
  {
    "title": "茅屋为秋风所破歌",
    "author": "杜甫",
    "dynasty": "唐代",
    "content": "八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼。公然抱茅入竹去，唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻！安得广厦千万间，大庇天下寒士俱欢颜！风雨不动安如山。呜呼！何时眼前突兀见此屋，吾庐独破受冻死亦足！"
  },
  {
    "title": "春夜喜雨",
    "author": "杜甫",
    "dynasty": "唐代",
    "content": "好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。"
  },
  {
    "title": "望岳",
    "author": "杜甫",
    "dynasty": "唐代",
    "content": "岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。( 曾 同：层)会当凌绝顶，一览众山小。"
  },
  {
    "title": "绝句",
    "author": "杜甫",
    "dynasty": "唐代",
    "content": "迟日江山丽，春风花草香。泥融飞燕子，沙暖睡鸳鸯。"
  },
  {
    "title": "闻官军收河南河北",
    "author": "杜甫",
    "dynasty": "唐代",
    "content": "剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。"
  },
  {
    "title": "蜀相",
    "author": "杜甫",
    "dynasty": "唐代",
    "content": "丞相祠堂何处寻？锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。"
  },
  {
    "title": "月夜忆舍弟",
    "author": "杜甫",
    "dynasty": "唐代",
    "content": "戍鼓断人行，边秋一雁声。露从今夜白，月是故乡明。有弟皆分散，无家问死生。寄书长不达，况乃未休兵。"
  },
  {
    "title": "石壕吏",
    "author": "杜甫",
    "dynasty": "唐代",
    "content": "暮投石壕村，有吏夜捉人。老翁逾墙走，老妇出门看。吏呼一何怒！妇啼一何苦！听妇前致词：三男邺城戍。一男附书至，二男新战死。存者且偷生，死者长已矣！室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。"
  },
  {
    "title": "江南逢李龟年",
    "author": "杜甫",
    "dynasty": "唐代",
    "content": "岐王宅里寻常见，崔九堂前几度闻。正是江南好风景，落花时节又逢君。"
  },
  {
    "title": "登岳阳楼",
    "author": "杜甫",
    "dynasty": "唐代",
    "content": "昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。"
  },
  {
    "title": "江畔独步寻花·其六",
    "author": "杜甫",
    "dynasty": "唐代",
    "content": "黄四娘家花满蹊，千朵万朵压枝低。留连戏蝶时时舞，自在娇莺恰恰啼。"
  },
  {
    "title": "绝句二首",
    "author": "杜甫",
    "dynasty": "唐代",
    "content": "迟日江山丽，春风花草香。泥融飞燕子，沙暖睡鸳鸯。江碧鸟逾白，山青花欲燃。今春看又过，何日是归年。"
  },
  {
    "title": "旅夜书怀",
    "author": "杜甫",
    "dynasty": "唐代",
    "content": "细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。"
  },
  {
    "title": "秋兴八首·其一",
    "author": "杜甫",
    "dynasty": "唐代",
    "content": "玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。"
  },
  {
    "title": "江畔独步寻花·其五",
    "author": "杜甫",
    "dynasty": "唐代",
    "content": "黄师塔前江水东，春光懒困倚微风。桃花一簇开无主，可爱深红爱浅红？"
  },
  {
    "title": "咏怀古迹五首·其三",
    "author": "杜甫",
    "dynasty": "唐代",
    "content": "群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环珮空归夜月魂。千载琵琶作胡语，分明怨恨曲中论。"
  },
  {
    "title": "赠花卿",
    "author": "杜甫",
    "dynasty": "唐代",
    "content": "锦城丝管日纷纷，半入江风半入云。此曲只应天上有，人间能得几回闻。"
  },
  {
    "title": "客至",
    "author": "杜甫",
    "dynasty": "唐代",
    "content": "舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽余杯。"
  },
  {
    "title": "赠卫八处士",
    "author": "杜甫",
    "dynasty": "唐代",
    "content": "人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答乃未已，驱儿罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。"
  },
  {
    "title": "八阵图",
    "author": "杜甫",
    "dynasty": "唐代",
    "content": "江流石不转，遗恨失吞吴。"
  },
  {
    "title": "月夜",
    "author": "杜甫",
    "dynasty": "唐代",
    "content": "今夜鄜州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕干。"
  },
  {
    "title": "兵车行",
    "author": "杜甫",
    "dynasty": "唐代",
    "content": "车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！"
  },
  {
    "title": "饮中八仙歌",
    "author": "杜甫",
    "dynasty": "唐代",
    "content": "知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。"
  },
  {
    "title": "前出塞九首·其六",
    "author": "杜甫",
    "dynasty": "唐代",
    "content": "挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。"
  },
  {
    "title": "登楼",
    "author": "杜甫",
    "dynasty": "唐代",
    "content": "花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。"
  },
  {
    "title": "梦李白二首·其二",
    "author": "杜甫",
    "dynasty": "唐代",
    "content": "浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。"
  },
  {
    "title": "江畔独步寻花七绝句",
    "author": "杜甫",
    "dynasty": "唐代",
    "content": "江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。"
  },
  {
    "title": "春日忆李白",
    "author": "杜甫",
    "dynasty": "唐代",
    "content": "白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。"
  },
  {
    "title": "曲江二首",
    "author": "杜甫",
    "dynasty": "唐代",
    "content": "一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，花边高冢卧麒麟。细推物理须行乐，何用浮名绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。"
  },
  {
    "title": "绝句二首·其二",
    "author": "杜甫",
    "dynasty": "唐代",
    "content": "江碧鸟逾白，山青花欲燃。今春看又过，何日是归年？"
  },
  {
    "title": "阁夜",
    "author": "杜甫",
    "dynasty": "唐代",
    "content": "岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。"
  },
  {
    "title": "佳人",
    "author": "杜甫",
    "dynasty": "唐代",
    "content": "绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。"
  },
  {
    "title": "戏为六绝句·其二",
    "author": "杜甫",
    "dynasty": "唐代",
    "content": "王杨卢骆当时体，轻薄为文哂未休。尔曹身与名俱灭，不废江河万古流。"
  },
  {
    "title": "秋兴八首",
    "author": "杜甫",
    "dynasty": "唐代",
    "content": "玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。"
  },
  {
    "title": "天末怀李白",
    "author": "杜甫",
    "dynasty": "唐代",
    "content": "凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。"
  },
  {
    "title": "赠李白",
    "author": "杜甫",
    "dynasty": "唐代",
    "content": "秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。"
  },
  {
    "title": "江上值水如海势聊短述",
    "author": "杜甫",
    "dynasty": "唐代",
    "content": "为人性僻耽佳句，语不惊人死不休。老去诗篇浑漫与，春来花鸟莫深愁。新添水槛供垂钓，故着浮槎替入舟。焉得思如陶谢手，令渠述作与同游。"
  },
  {
    "title": "自京赴奉先县咏怀五百字",
    "author": "杜甫",
    "dynasty": "唐代",
    "content": "杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固难夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷胶葛。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。"
  },
  {
    "title": "江村",
    "author": "杜甫",
    "dynasty": "唐代",
    "content": "清江一曲抱村流，长夏江村事事幽。自去自来梁上燕，相亲相近水中鸥。老妻画纸为棋局，稚子敲针作钓钩。但有故人供禄米，微躯此外更何求？"
  },
  {
    "title": "奉赠韦左丞丈二十二韵",
    "author": "杜甫",
    "dynasty": "唐代",
    "content": "纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥诵佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？"
  },
  {
    "title": "梦李白二首·其一",
    "author": "杜甫",
    "dynasty": "唐代",
    "content": "死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼？恐非平生魂，路远不可测。魂来枫林青，魂返关塞黑。落月满屋梁，犹疑照颜色。水深波浪阔，无使蛟龙得。"
  },
  {
    "title": "丽人行",
    "author": "杜甫",
    "dynasty": "唐代",
    "content": "三月三日天气新，长安水边多丽人。态浓意远淑且真，肌理细腻骨肉匀。绣罗衣裳照暮春，蹙金孔雀银麒麟。头上何所有？翠微匎叶垂鬓唇。背后何所见？珠压腰衱稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。犀箸厌饫久未下，鸾刀缕切空纷纶。黄门飞鞚不动尘，御厨络绎送八珍。箫鼓哀吟感鬼神，宾从杂遝实要津。后来鞍马何逡巡，当轩下马入锦茵。杨花雪落覆白苹，青鸟飞去衔红巾。炙手可热势绝伦，慎莫近前丞相嗔！"
  },
  {
    "title": "狂夫",
    "author": "杜甫",
    "dynasty": "唐代",
    "content": "万里桥西一草堂，百花潭水即沧浪。风含翠篠娟娟净，雨裛红蕖冉冉香。(篠 通：筱)厚禄故人书断绝，恒饥稚子色凄凉。欲填沟壑唯疏放，自笑狂夫老更狂。"
  },
  {
    "title": "房兵曹胡马诗",
    "author": "杜甫",
    "dynasty": "唐代",
    "content": "胡马大宛名，锋棱瘦骨成。竹批双耳峻，风入四蹄轻。所向无空阔，真堪托死生。骁腾有如此，万里可横行。"
  },
  {
    "title": "新婚别",
    "author": "杜甫",
    "dynasty": "唐代",
    "content": "兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。"
  },
  {
    "title": "咏怀古迹五首·其五",
    "author": "杜甫",
    "dynasty": "唐代",
    "content": "诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。运移汉祚终难复，志决身歼军务劳。"
  },
  {
    "title": "贫交行",
    "author": "杜甫",
    "dynasty": "唐代",
    "content": "翻手作云覆手雨，纷纷轻薄何须数。君不见管鲍贫时交，此道今人弃如土。"
  },
  {
    "title": "观公孙大娘弟子舞剑器行",
    "author": "杜甫",
    "dynasty": "唐代",
    "content": "大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。” 开元五载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉舞女，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。㸌如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘澒洞昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。"
  },
  {
    "title": "水槛遣心二首",
    "author": "杜甫",
    "dynasty": "唐代",
    "content": "去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。"
  },
  {
    "title": "戏为六绝句",
    "author": "杜甫",
    "dynasty": "唐代",
    "content": "庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。"
  },
  {
    "title": "新安吏",
    "author": "杜甫",
    "dynasty": "唐代",
    "content": "客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。”"
  },
  {
    "title": "咏怀古迹五首·其二",
    "author": "杜甫",
    "dynasty": "唐代",
    "content": "摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。"
  },
  {
    "title": "潼关吏",
    "author": "杜甫",
    "dynasty": "唐代",
    "content": "士卒何草草，筑城潼关道。大城铁不如，小城万丈余。借问潼关吏：修关还备胡？要我下马行，为我指山隅：连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒！"
  },
  {
    "title": "野望",
    "author": "杜甫",
    "dynasty": "唐代",
    "content": "西山白雪三城戍，南浦清江万里桥。海内风尘诸弟隔，天涯涕泪一身遥。惟将迟暮供多病，未有涓埃答圣朝。(惟 通：唯)跨马出郊时极目，不堪人事日萧条。"
  },
  {
    "title": "无家别",
    "author": "杜甫",
    "dynasty": "唐代",
    "content": "寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。"
  },
  {
    "title": "垂老别",
    "author": "杜甫",
    "dynasty": "唐代",
    "content": "四郊未宁静，垂老不得安。子孙阵亡尽，焉用身独完。投杖出门去，同行为辛酸。幸有牙齿存，所悲骨髓干。男儿既介胄，长揖别上官。老妻卧路啼，岁暮衣裳单。孰知是死别，且复伤其寒。此去必不归，还闻劝加餐。土门壁甚坚，杏园度亦难。势异邺城下，纵死时犹宽。人生有离合，岂择衰老端。忆昔少壮日，迟回竟长叹。万国尽征戍，烽火被冈峦。积尸草木腥，流血川原丹。何乡为乐土，安敢尚盘桓。弃绝蓬室居，塌然摧肺肝。"
  },
  {
    "title": "羌村三首·其三",
    "author": "杜甫",
    "dynasty": "唐代",
    "content": "群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。苦辞酒味薄，黍地无人耕。兵革既未息，儿童尽东征。请为父老歌：艰难愧深情！歌罢仰天叹，四座泪纵横。"
  },
  {
    "title": "孤雁",
    "author": "杜甫",
    "dynasty": "唐代",
    "content": "孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。"
  },
  {
    "title": "咏怀古迹五首·其一",
    "author": "杜甫",
    "dynasty": "唐代",
    "content": "支离东北风尘际，漂泊西南天地间。三峡楼台淹日月，五溪衣服共云山。羯胡事主终无赖，词客哀时且未还。庾信平生最萧瑟，暮年诗赋动江关。"
  },
  {
    "title": "哀江头",
    "author": "杜甫",
    "dynasty": "唐代",
    "content": "少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一笑正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沾臆，江水江花岂终极！黄昏胡骑尘满城，欲往城南望城北。"
  },
  {
    "title": "绝句漫兴九首·其五",
    "author": "杜甫",
    "dynasty": "唐代",
    "content": "肠断江春欲尽头，杖藜徐步立芳洲。颠狂柳絮随风舞，轻薄桃花逐水流。"
  },
  {
    "title": "寄李十二白二十韵",
    "author": "杜甫",
    "dynasty": "唐代",
    "content": "昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。"
  },
  {
    "title": "又呈吴郎",
    "author": "杜甫",
    "dynasty": "唐代",
    "content": "堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。"
  },
  {
    "title": "对雪",
    "author": "杜甫",
    "dynasty": "唐代",
    "content": "战哭多新鬼，愁吟独老翁。乱云低薄暮，急雪舞回风。瓢弃尊无绿，炉存火似红。数州消息断，愁坐正书空。"
  },
  {
    "title": "江汉",
    "author": "杜甫",
    "dynasty": "唐代",
    "content": "江汉思归客，乾坤一腐儒。片云天共远，永夜月同孤。落日心犹壮，秋风病欲苏。古来存老马，不必取长途。"
  },
  {
    "title": "不见",
    "author": "杜甫",
    "dynasty": "唐代",
    "content": "不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。"
  },
  {
    "title": "柏学士茅屋",
    "author": "杜甫",
    "dynasty": "唐代",
    "content": "碧山学士焚银鱼，白马却走身岩居。古人已用三冬足，年少今开万卷余。晴云满户团倾盖，秋水浮阶溜决渠。富贵必从勤苦得，男儿须读五车书。"
  },
  {
    "title": "蒹葭",
    "author": "杜甫",
    "dynasty": "唐代",
    "content": "摧折不自守，秋风吹若何。暂时花戴雪，几处叶沉波。体弱春风早，丛长夜露多。江湖后摇落，亦恐岁蹉跎。"
  },
  {
    "title": "丹青引赠曹将军霸",
    "author": "杜甫",
    "dynasty": "唐代",
    "content": "将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝天马玉花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。"
  },
  {
    "title": "小至",
    "author": "杜甫",
    "dynasty": "唐代",
    "content": "天时人事日相催，冬至阳生春又来。刺绣五纹添弱线，吹葭六琯动浮灰。岸容待腊将舒柳，山意冲寒欲放梅。云物不殊乡国异，教儿且覆掌中杯。"
  },
  {
    "title": "春宿左省",
    "author": "杜甫",
    "dynasty": "唐代",
    "content": "花隐掖垣暮，啾啾栖鸟过。星临万户动，月傍九霄多。不寝听金钥，因风想玉珂。明朝有封事，数问夜如何。"
  },
  {
    "title": "咏怀古迹五首·其四",
    "author": "杜甫",
    "dynasty": "唐代",
    "content": "蜀主窥吴幸三峡，崩年亦在永安宫。翠华想像空山里，玉殿虚无野寺中。古庙杉松巢水鹤，岁时伏腊走村翁。武侯祠屋常邻近，一体君臣祭祀同。"
  },
  {
    "title": "宿府",
    "author": "杜甫",
    "dynasty": "唐代",
    "content": "清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。"
  },
  {
    "title": "百忧集行",
    "author": "杜甫",
    "dynasty": "唐代",
    "content": "忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。"
  },
  {
    "title": "小寒食舟中作",
    "author": "杜甫",
    "dynasty": "唐代",
    "content": "佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。"
  },
  {
    "title": "别房太尉墓",
    "author": "杜甫",
    "dynasty": "唐代",
    "content": "他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。"
  },
  {
    "title": "归雁",
    "author": "杜甫",
    "dynasty": "唐代",
    "content": "东来万里客，乱定几年归？肠断江城雁，高高向北飞。"
  },
  {
    "title": "清明二首",
    "author": "杜甫",
    "dynasty": "唐代",
    "content": "朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。"
  },
  {
    "title": "绝句四首",
    "author": "杜甫",
    "dynasty": "唐代",
    "content": "堂西长笋别开门，堑北行椒却背村。梅熟许同朱老吃，松高拟对阮生论。欲作鱼梁云复湍，因惊四月雨声寒。青溪先有蛟龙窟，竹石如山不敢安。两个黄鹂鸣翠柳，一行白鹭上青天。窗含西岭千秋雪，门泊东吴万里船。药条药甲润青青，色过棕亭入草亭。苗满空山惭取誉，根居隙地怯成形。"
  },
  {
    "title": "奉济驿重送严公四韵",
    "author": "杜甫",
    "dynasty": "唐代",
    "content": "远送从此别，青山空复情。几时杯重把，昨夜月同行。列郡讴歌惜，三朝出入荣。江村独归处，寂寞养残生。"
  },
  {
    "title": "江亭",
    "author": "杜甫",
    "dynasty": "唐代",
    "content": "坦腹江亭暖，长吟野望时。水流心不竞，云在意俱迟。寂寂春将晚，欣欣物自私。江东犹苦战，回首一颦眉。"
  },
  {
    "title": "画鹰",
    "author": "杜甫",
    "dynasty": "唐代",
    "content": "素练风霜起，苍鹰画作殊。㧐身思狡兔，侧目似愁胡。绦镟光堪擿，轩楹势可呼。何当击凡鸟，毛血洒平芜。"
  },
  {
    "title": "九日蓝田崔氏庄",
    "author": "杜甫",
    "dynasty": "唐代",
    "content": "老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。"
  },
  {
    "title": "古柏行",
    "author": "杜甫",
    "dynasty": "唐代",
    "content": "孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。"
  },
  {
    "title": "曲江对雨",
    "author": "杜甫",
    "dynasty": "唐代",
    "content": "城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。"
  },
  {
    "title": "琴台",
    "author": "杜甫",
    "dynasty": "唐代",
    "content": "茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。"
  },
  {
    "title": "绝句漫兴九首·其七",
    "author": "杜甫",
    "dynasty": "唐代",
    "content": "糁径杨花铺白毡，点溪荷叶叠青钱。笋根雉子无人见，沙上凫雏傍母眠。"
  },
  {
    "title": "后出塞五首",
    "author": "杜甫",
    "dynasty": "唐代",
    "content": "男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。"
  },
  {
    "title": "北征",
    "author": "杜甫",
    "dynasty": "唐代",
    "content": "北归至凤翔，墨制放往鄜州作。按鄜在凤翔东北，故曰北征。皇帝二载秋，闰八月初吉。杜子将北征，苍茫问家室。维时遭艰虞，朝野无暇日。顾惭恩私被，诏许归蓬筚。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕？靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒？遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解包，衾绸稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝？翻思在贼愁，甘受杂乱聒。新归且慰意，生理焉得说？至尊尚蒙尘，几日休练卒？仰观天色改，坐觉妖氛豁。阴风西北来，惨淡随回纥。其王愿助顺，其俗善驰突。送兵五千人，躯马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐可俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久？皇纲未宜绝。忆昨狼狈初，事与古先别：奸臣竟葅醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，洒扫数不缺。煌煌太宗业，树立甚宏达！"
  },
  {
    "title": "前出塞九首",
    "author": "杜甫",
    "dynasty": "唐代",
    "content": "戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。"
  },
  {
    "title": "武侯庙",
    "author": "杜甫",
    "dynasty": "唐代",
    "content": "遗庙丹青落，空山草木长。犹闻辞后主，不复卧南阳。"
  },
  {
    "title": "梅雨",
    "author": "杜甫",
    "dynasty": "唐代",
    "content": "南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。"
  },
  {
    "title": "岁暮",
    "author": "杜甫",
    "dynasty": "唐代",
    "content": "岁暮远为客，边隅还用兵。烟尘犯雪岭，鼓角动江城。天地日流血，朝廷谁请缨？济时敢爱死？寂寞壮心惊！"
  },
  {
    "title": "恨别",
    "author": "杜甫",
    "dynasty": "唐代",
    "content": "洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。"
  },
  {
    "title": "夏夜叹",
    "author": "杜甫",
    "dynasty": "唐代",
    "content": "永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。"
  },
  {
    "title": "泊岳阳城下",
    "author": "杜甫",
    "dynasty": "唐代",
    "content": "江国逾千里，山城近百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。"
  },
  {
    "title": "绝句漫兴九首·其一",
    "author": "杜甫",
    "dynasty": "唐代",
    "content": "隔户杨柳弱袅袅，恰似十五女儿腰。谁谓朝来不作意，狂风挽断最长条。"
  },
  {
    "title": "水调歌头·明月几时有",
    "author": "苏轼",
    "dynasty": "宋代",
    "content": "丙辰中秋，欢饮达旦，大醉，作此篇，兼怀子由。明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。"
  },
  {
    "title": "念奴娇·赤壁怀古",
    "author": "苏轼",
    "dynasty": "宋代",
    "content": "大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。故国神游，多情应笑我，早生华发。人生如梦，一尊还酹江月。"
  },
  {
    "title": "江城子·乙卯正月二十日夜记梦",
    "author": "苏轼",
    "dynasty": "宋代",
    "content": "十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。"
  },
  {
    "title": "定风波·莫听穿林打叶声",
    "author": "苏轼",
    "dynasty": "宋代",
    "content": "三月七日，沙湖道中遇雨，雨具先去，同行皆狼狈，余独不觉。已而遂晴，故作此(词)。莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。"
  },
  {
    "title": "江城子·密州出猎",
    "author": "苏轼",
    "dynasty": "宋代",
    "content": "老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张。鬓微霜，又何妨！持节云中，何日遣冯唐？会挽雕弓如满月，西北望，射天狼。"
  },
  {
    "title": "赤壁赋",
    "author": "苏轼",
    "dynasty": "宋代",
    "content": "　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯 通：凭)　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。　　苏子愀然，正襟危坐而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。"
  },
  {
    "title": "蝶恋花·春景",
    "author": "苏轼",
    "dynasty": "宋代",
    "content": "花褪残红青杏小，燕子飞时，绿水人家绕。枝上柳绵吹又少。天涯何处无芳草。墙里秋千墙外道，墙外行人，墙里佳人笑。笑渐不闻声渐悄。多情却被无情恼。"
  },
  {
    "title": "饮湖上初晴后雨二首·其二",
    "author": "苏轼",
    "dynasty": "宋代",
    "content": "水光潋滟晴方好，山色空蒙雨亦奇。欲把西湖比西子，淡妆浓抹总相宜。"
  },
  {
    "title": "浣溪沙·游蕲水清泉寺",
    "author": "苏轼",
    "dynasty": "宋代",
    "content": "游蕲水清泉寺，寺临兰溪，溪水西流。山下兰芽短浸溪，松间沙路净无泥，萧萧暮雨子规啼。谁道人生无再少？门前流水尚能西！休将白发唱黄鸡。"
  },
  {
    "title": "题西林壁",
    "author": "苏轼",
    "dynasty": "宋代",
    "content": "横看成岭侧成峰，远近高低各不同。不识庐山真面目，只缘身在此山中。"
  },
  {
    "title": "记承天寺夜游",
    "author": "苏轼",
    "dynasty": "宋代",
    "content": "　　元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。庭下如积水空明，水中藻、荇交横，盖竹柏影也。何夜无月？何处无竹柏？但少闲人如吾两人者耳。"
  },
  {
    "title": "卜算子·黄州定慧院寓居作",
    "author": "苏轼",
    "dynasty": "宋代",
    "content": "缺月挂疏桐，漏断人初静。谁见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。"
  },
  {
    "title": "临江仙·送钱穆父",
    "author": "苏轼",
    "dynasty": "宋代",
    "content": "一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊 同：樽)"
  },
  {
    "title": "望江南·超然台作",
    "author": "苏轼",
    "dynasty": "宋代",
    "content": "春未老，风细柳斜斜。试上超然台上看，半壕春水一城花。烟雨暗千家。寒食后，酒醒却咨嗟。休对故人思故国，且将新火试新茶。诗酒趁年华。"
  },
  {
    "title": "西江月·世事一场大梦",
    "author": "苏轼",
    "dynasty": "宋代",
    "content": "世事一场大梦，人生几度秋凉？夜来风叶已鸣廊。看取眉头鬓上。酒贱常愁客少，月明多被云妨。中秋谁与共孤光。把盏凄然北望。"
  },
  {
    "title": "惠崇春江晚景二首",
    "author": "苏轼",
    "dynasty": "宋代",
    "content": "竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。"
  },
  {
    "title": "赠刘景文",
    "author": "苏轼",
    "dynasty": "宋代",
    "content": "荷尽已无擎雨盖，菊残犹有傲霜枝。一年好景君须记，最是橙黄橘绿时。"
  },
  {
    "title": "临江仙·夜归临皋",
    "author": "苏轼",
    "dynasty": "宋代",
    "content": "夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。长恨此身非我有，何时忘却营营。夜阑风静縠纹平。小舟从此逝，江海寄余生。"
  },
  {
    "title": "春宵",
    "author": "苏轼",
    "dynasty": "宋代",
    "content": "春宵一刻值千金，花有清香月有阴。歌管楼台声细细，秋千院落夜沉沉。"
  },
  {
    "title": "六月二十七日望湖楼醉书五首",
    "author": "苏轼",
    "dynasty": "宋代",
    "content": "黑云翻墨未遮山，白雨跳珠乱入船。卷地风来忽吹散，望湖楼下水如天。放生鱼鳖逐人来，无主荷花到处开。水枕能令山俯仰，风船解与月裴回。乌菱白芡不论钱，乱系青菰裹绿盘。忽忆尝新会灵观，滞留江海得加餐。献花游女木兰桡，细雨斜风湿翠翘。无限芳洲生杜若，吴儿不识楚辞招。未成小隐聊中隐，可得长闲胜暂闲。我本无家更安往，故乡无此好湖山。"
  },
  {
    "title": "定风波·南海归赠王定国侍人寓娘",
    "author": "苏轼",
    "dynasty": "宋代",
    "content": "王定国歌儿曰柔奴，姓宇文氏，眉目娟丽，善应对，家世住京师。定国南迁归，余问柔：“广南风土， 应是不好？”柔对曰：“此心安处，便是吾乡。”因为缀词云。常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。万里归来颜愈少。微笑，笑时犹带岭梅香。试问岭南应不好，却道：此心安处是吾乡。"
  },
  {
    "title": "浣溪沙·细雨斜风作晓寒",
    "author": "苏轼",
    "dynasty": "宋代",
    "content": "元丰七年十二月二十四日，从泗州刘倩叔游南山细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。"
  },
  {
    "title": "和子由渑池怀旧",
    "author": "苏轼",
    "dynasty": "宋代",
    "content": "人生到处知何似，应似飞鸿踏雪泥。泥上偶然留指爪，鸿飞那复计东西。老僧已死成新塔，坏壁无由见旧题。往日崎岖还记否，路长人困蹇驴嘶。"
  },
  {
    "title": "水龙吟·次韵章质夫杨花词",
    "author": "苏轼",
    "dynasty": "宋代",
    "content": "似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。"
  },
  {
    "title": "和董传留别",
    "author": "苏轼",
    "dynasty": "宋代",
    "content": "粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。"
  },
  {
    "title": "行香子·述怀",
    "author": "苏轼",
    "dynasty": "宋代",
    "content": "清夜无尘，月色如银。酒斟时、须满十分。浮名浮利，虚苦劳神。叹隙中驹，石中火，梦中身。虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。"
  },
  {
    "title": "海棠",
    "author": "苏轼",
    "dynasty": "宋代",
    "content": "东风袅袅泛崇光，香雾空蒙月转廊。只恐夜深花睡去，故烧高烛照红妆。"
  },
  {
    "title": "水调歌头·黄州快哉亭赠张偓佺",
    "author": "苏轼",
    "dynasty": "宋代",
    "content": "落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。"
  },
  {
    "title": "阳关曲·中秋月",
    "author": "苏轼",
    "dynasty": "宋代",
    "content": "暮云收尽溢清寒，银汉无声转玉盘。此生此夜不长好，明月明年何处看。"
  },
  {
    "title": "后赤壁赋",
    "author": "苏轼",
    "dynasty": "宋代",
    "content": "　　是岁十月之望，步自雪堂，将归于临皋。二客从予过黄泥之坂。霜露既降，木叶尽脱， 人影在地，仰见明月，顾而乐之，行歌相答。　　已而叹曰：“有客无酒，有酒无肴，月白风清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒 乎？”归而谋诸妇。妇曰：“我有斗酒，藏之久矣，以待子不时之需。”　　于是携酒与鱼，复 游于赤壁之下。江流有声，断岸千尺；山高月小，水落石出。曾日月之几何，而江山不可复 识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而 恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有 孤鹤，横江东来。翅如车轮，玄裳缟衣，戛然长鸣，掠予舟而西也。　　须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐 乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也 邪？”道士顾笑，予亦惊寤。开户视之，不见其处。"
  },
  {
    "title": "自题金山画像",
    "author": "苏轼",
    "dynasty": "宋代",
    "content": "心似已灰之木，身如不系之舟。问汝平生功业，黄州惠州儋州。"
  },
  {
    "title": "鹧鸪天·林断山明竹隐墙",
    "author": "苏轼",
    "dynasty": "宋代",
    "content": "林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。"
  },
  {
    "title": "浣溪沙·簌簌衣巾落枣花",
    "author": "苏轼",
    "dynasty": "宋代",
    "content": "徐门石潭谢雨，道上作五首。潭在城东二十里，常与泗水增减清浊相应。簌簌衣巾落枣花，村南村北响缲车，牛衣古柳卖黄瓜。(缲 通：缫)酒困路长惟欲睡，日高人渴漫思茶。敲门试问野人家。"
  },
  {
    "title": "东栏梨花",
    "author": "苏轼",
    "dynasty": "宋代",
    "content": "梨花淡白柳深青，柳絮飞时花满城。惆怅东栏一株雪，人生看得几清明。"
  },
  {
    "title": "行香子·秋与",
    "author": "苏轼",
    "dynasty": "宋代",
    "content": "昨夜霜风，先入梧桐。浑无处、回避衰容。问公何事，不语书空。但一回醉，一回病，一回慵。朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。"
  },
  {
    "title": "惠崇春江晚景",
    "author": "苏轼",
    "dynasty": "宋代",
    "content": "竹外桃花三两枝，春江水暖鸭先知。蒌蒿满地芦芽短，正是河豚欲上时。"
  },
  {
    "title": "行香子·过七里濑",
    "author": "苏轼",
    "dynasty": "宋代",
    "content": "一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。"
  },
  {
    "title": "惠州一绝",
    "author": "苏轼",
    "dynasty": "宋代",
    "content": ""
  },
  {
    "title": "於潜僧绿筠轩",
    "author": "苏轼",
    "dynasty": "宋代",
    "content": "宁可食无肉，不可居无竹。无肉令人瘦，无竹令人俗。人瘦尚可肥，士俗不可医。旁人笑此言，似高还似痴。若对此君仍大嚼，世间那有扬州鹤？"
  },
  {
    "title": "六月二十七日望湖楼醉书",
    "author": "苏轼",
    "dynasty": "宋代",
    "content": "黑云翻墨未遮山，白雨跳珠乱入船。卷地风来忽吹散，望湖楼下水如天。"
  },
  {
    "title": "琴诗",
    "author": "苏轼",
    "dynasty": "宋代",
    "content": "若言琴上有琴声，放在匣中何不鸣？若言声在指头上，何不于君指上听？"
  },
  {
    "title": "石钟山记",
    "author": "苏轼",
    "dynasty": "宋代",
    "content": "　　《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？　　元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至暮夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵澹澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”　　事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。"
  },
  {
    "title": "满庭芳·蜗角虚名",
    "author": "苏轼",
    "dynasty": "宋代",
    "content": "蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。思量。能几许，忧愁风雨，一半相妨，又何须抵死，说短论长。幸对清风皓月，苔茵展、云幕高张。江南好，千钟美酒，一曲满庭芳。"
  },
  {
    "title": "南乡子·和杨元素时移守密州",
    "author": "苏轼",
    "dynasty": "宋代",
    "content": "东武望余杭，云海天涯两杳茫。何日功成名遂了，还乡，醉笑陪公三万场。不用诉离觞，痛饮从来别有肠。今夜送归灯火冷，河塘，堕泪羊公却姓杨。"
  },
  {
    "title": "花影",
    "author": "苏轼",
    "dynasty": "宋代",
    "content": "重重叠叠上瑶台，几度呼童扫不开。刚被太阳收拾去，却教明月送将来。"
  },
  {
    "title": "念奴娇·中秋",
    "author": "苏轼",
    "dynasty": "宋代",
    "content": "凭高眺远，见长空万里，云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月，对影成三客。起舞徘徊风露下，今夕不知何夕？便欲乘风，翻然归去，何用骑鹏翼。水晶宫里，一声吹断横笛。"
  },
  {
    "title": "正月二十日与潘郭二生出郊寻春忽记去年是日同至女王城作诗乃和前韵",
    "author": "苏轼",
    "dynasty": "宋代",
    "content": "东风未肯入东门，走马还寻去岁村。人似秋鸿来有信，事如春梦了无痕。江城白酒三杯酽，野老苍颜一笑温。已约年年为此会，故人不用赋招魂。"
  },
  {
    "title": "菩萨蛮·回文夏闺怨",
    "author": "苏轼",
    "dynasty": "宋代",
    "content": "柳庭风静人眠昼，昼眠人静风庭柳。香汗薄衫凉，凉衫薄汗香。手红冰碗藕，藕碗冰红手。郎笑藕丝长，长丝藕笑郎。"
  },
  {
    "title": "留侯论",
    "author": "苏轼",
    "dynasty": "宋代",
    "content": "　　古之所谓豪杰之士者，必有过人之节，人情有所不能忍者。匹夫见辱，拔剑而起，挺身而斗，此不足为勇也。天下有大勇者，卒然临之而不惊，无故加之而不怒。此其所挟持者甚大，而其志甚远也。　　夫子房受书于圯上之老人也，其事甚怪；然亦安知其非秦之世，有隐君子者出而试之。观其所以微见其意者，皆圣贤相与警戒之义；而世不察，以为鬼物，亦已过矣。且其意不在书。　　当韩之亡，秦之方盛也，以刀锯鼎镬待天下之士。其平居无罪夷灭者，不可胜数。虽有贲、育，无所复施。夫持法太急者，其锋不可犯，而其势未可乘。子房不忍忿忿之心，以匹夫之力而逞于一击之间；当此之时，子房之不死者，其间不能容发，盖亦已危矣。　　千金之子，不死于盗贼，何者？其身之可爱，而盗贼之不足以死也。子房以盖世之才，不为伊尹、太公之谋，而特出于荆轲、聂政之计，以侥幸于不死，此圯上老人所为深惜者也。是故倨傲鲜腆而深折之。彼其能有所忍也，然后可以就大事，故曰：“孺子可教也。”　　楚庄王伐郑，郑伯肉袒牵羊以逆；庄王曰：“其君能下人，必能信用其民矣。”遂舍之。勾践之困于会稽，而归臣妾于吴者，三年而不倦。且夫有报人之志，而不能下人者，是匹夫之刚也。夫老人者，以为子房才有余，而忧其度量之不足，故深折其少年刚锐之气，使之忍小忿而就大谋。何则？非有生平之素，卒然相遇于草野之间，而命以仆妾之役，油然而不怪者，此固秦皇之所不能惊，而项籍之所不能怒也。　　观夫高祖之所以胜，而项籍之所以败者，在能忍与不能忍之间而已矣。项籍唯不能忍，是以百战百胜而轻用其锋；高祖忍之，养其全锋而待其弊，此子房教之也。当淮阴破齐而欲自王，高祖发怒，见于词色。由此观之，犹有刚强不忍之气，非子房其谁全之？　　太史公疑子房以为魁梧奇伟，而其状貌乃如妇人女子，不称其志气。呜呼！此其所以为子房欤！"
  },
  {
    "title": "六月二十日夜渡海",
    "author": "苏轼",
    "dynasty": "宋代",
    "content": "参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。"
  },
  {
    "title": "西江月·平山堂",
    "author": "苏轼",
    "dynasty": "宋代",
    "content": "三过平山堂下，半生弹指声中。十年不见老仙翁，壁上龙蛇飞动。欲吊文章太守，仍歌杨柳春风。休言万事转头空，未转头时皆梦。"
  },
  {
    "title": "西江月·顷在黄州",
    "author": "苏轼",
    "dynasty": "宋代",
    "content": "顷在黄州，春夜行蕲水中，过酒家饮，酒醉，乘月至一溪桥上，解鞍曲肱，醉卧少休。及觉已晓，乱山攒拥，流水锵然，疑非尘世也。书此语桥柱上。照野弥弥浅浪，横空隐隐层霄。障泥未解玉骢骄，我欲醉眠芳草。可惜一溪风月，莫教踏碎琼瑶。解鞍欹枕绿杨桥，杜宇一声春晓。"
  },
  {
    "title": "永遇乐·彭城夜宿燕子楼",
    "author": "苏轼",
    "dynasty": "宋代",
    "content": "彭城夜宿燕子楼，梦盼盼，因作此词。明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。"
  },
  {
    "title": "浣溪沙·端午",
    "author": "苏轼",
    "dynasty": "宋代",
    "content": "轻汗微微透碧纨，明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。"
  },
  {
    "title": "阮郎归·初夏",
    "author": "苏轼",
    "dynasty": "宋代",
    "content": "绿槐高柳咽新蝉。薰风初入弦。碧纱窗下水沉烟。棋声惊昼眠。微雨过，小荷翻。榴花开欲然。玉盆纤手弄清泉。琼珠碎却圆。"
  },
  {
    "title": "洞仙歌·冰肌玉骨",
    "author": "苏轼",
    "dynasty": "宋代",
    "content": "仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。"
  },
  {
    "title": "沁园春·孤馆灯青",
    "author": "苏轼",
    "dynasty": "宋代",
    "content": "赴密州，早行，马上寄子由。孤馆灯青，野店鸡号，旅枕梦残。渐月华收练，晨霜耿耿；云山摛锦，朝露漙漙。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安，似二陆初来俱少年。有笔头千字，胸中万卷；致君尧舜，此事何难？用舍由时，行藏在我，袖手何妨闲处看。身长健，但优游卒岁，且斗尊前。"
  },
  {
    "title": "南乡子·重九涵辉楼呈徐君猷",
    "author": "苏轼",
    "dynasty": "宋代",
    "content": "霜降水痕收。浅碧鳞鳞露远洲。酒力渐消风力软，飕飕。破帽多情却恋头。佳节若为酬。但把清尊断送秋。万事到头都是梦，休休。明日黄花蝶也愁。"
  },
  {
    "title": "西江月·梅花",
    "author": "苏轼",
    "dynasty": "宋代",
    "content": "玉骨那愁瘴雾，冰姿自有仙风。海仙时遣探芳丛。倒挂绿毛么凤。(么 同：幺)素面翻嫌粉涴，洗妆不褪唇红。高情已逐晓云空。不与梨花同梦。"
  },
  {
    "title": "江神子·恨别",
    "author": "苏轼",
    "dynasty": "宋代",
    "content": "天涯流落思无穷！既相逢，却匆匆。携手佳人，和泪折残红。为问东风余几许？春纵在，与谁同！隋堤三月水溶溶。背归鸿，去吴中。回首彭城，清泗与淮通。欲寄相思千点泪，流不到，楚江东。"
  },
  {
    "title": "减字木兰花·莺初解语",
    "author": "苏轼",
    "dynasty": "宋代",
    "content": "莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。"
  },
  {
    "title": "江城子·江景",
    "author": "苏轼",
    "dynasty": "宋代",
    "content": "湖上与张先同赋，时闻弹筝凤凰山下雨初晴，水风清，晚霞明。一朵芙蕖，开过尚盈盈。何处飞来双白鹭，如有意，慕娉婷。忽闻江上弄哀筝，苦含情，遣谁听！烟敛云收，依约是湘灵。欲待曲终寻问取，人不见，数峰青。"
  },
  {
    "title": "书戴嵩画牛",
    "author": "苏轼",
    "dynasty": "宋代",
    "content": "　　蜀中有杜处士 ，好书画，所宝以百数。有戴嵩《牛》一轴，尤所爱，锦囊玉轴，常以自随。　　一日曝书画，有一牧童见之，拊掌大笑曰：“此画斗牛也。牛斗，力在角，尾搐入两股间，今乃掉尾而斗，谬矣。”处士笑而然之。古语有云：“耕当问奴，织当问婢。”不可改也。"
  },
  {
    "title": "观潮",
    "author": "苏轼",
    "dynasty": "宋代",
    "content": "庐山烟雨浙江潮，未至千般恨不消。到得还来别无事，庐山烟雨浙江潮。"
  },
  {
    "title": "八声甘州·寄参寥子",
    "author": "苏轼",
    "dynasty": "宋代",
    "content": "有情风万里卷潮来，无情送潮归。问钱塘江上，西兴浦口，几度斜晖？不用思量今古，俯仰昔人非。谁似东坡老，白首忘机。记取西湖西畔，正春山好处，空翠烟霏。算诗人相得，如我与君稀。约它年、东还海道，愿谢公雅志莫相违。西州路，不应回首，为我沾衣。"
  },
  {
    "title": "屈原塔",
    "author": "苏轼",
    "dynasty": "宋代",
    "content": "楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。"
  },
  {
    "title": "浣溪沙·渔父",
    "author": "苏轼",
    "dynasty": "宋代",
    "content": "西塞山边白鹭飞，散花洲外片帆微。桃花流水鳜鱼肥。自庇一身青箬笠，相随到处绿蓑衣。斜风细雨不须归。"
  },
  {
    "title": "鹊桥仙·七夕",
    "author": "苏轼",
    "dynasty": "宋代",
    "content": "缑山仙子，高清云渺，不学痴牛騃女。凤箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处？"
  },
  {
    "title": "水调歌头·安石在东海",
    "author": "苏轼",
    "dynasty": "宋代",
    "content": "余去岁在东武，作《水调歌头》以寄子由。今年子由相从彭门居百余日，过中秋而去，作此曲以别。余以其语过悲，乃为和之，其意以不早退为戒，以退而相从之乐为慰云耳安石在东海，从事鬓惊秋。中年亲友难别，丝竹缓离愁。一旦功成名遂，准拟东还海道，扶病入西州。雅志困轩冕，遗恨寄沧洲。岁云暮，须早计，要褐裘。故乡归去千里，佳处辄迟留。我醉歌时君和，醉倒须君扶我，惟酒可忘忧。一任刘玄德，相对卧高楼。"
  },
  {
    "title": "少年游·润州作代人寄远",
    "author": "苏轼",
    "dynasty": "宋代",
    "content": "去年相送，余杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。"
  },
  {
    "title": "初到黄州",
    "author": "苏轼",
    "dynasty": "宋代",
    "content": "自笑平生为口忙，老来事业转荒唐。长江绕郭知鱼美，好竹连山觉笋香。逐客不妨员外置，诗人例作水曹郎。只惭无补丝毫事，尚费官家压酒囊。"
  },
  {
    "title": "贺新郎·夏景",
    "author": "苏轼",
    "dynasty": "宋代",
    "content": "乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。"
  },
  {
    "title": "浣溪沙·荷花",
    "author": "苏轼",
    "dynasty": "宋代",
    "content": "四面垂杨十里荷，问云何处最花多。画楼南畔夕阳和。天气乍凉人寂寞，光阴须得酒消磨。且来花里听笙歌。"
  },
  {
    "title": "菩萨蛮·回文秋闺怨",
    "author": "苏轼",
    "dynasty": "宋代",
    "content": "井桐双照新妆冷，冷妆新照双桐井。羞对井花愁，愁花井对羞。影孤怜夜永，永夜怜孤影。楼上不宜秋，秋宜不上楼。"
  },
  {
    "title": "江城子·墨云拖雨过西楼",
    "author": "苏轼",
    "dynasty": "宋代",
    "content": "墨云拖雨过西楼。水东流，晚烟收。柳外残阳，回照动帘钩。今夜巫山真个好，花未落，酒新篘。美人微笑转星眸。月华羞，捧金瓯。歌扇萦风，吹散一春愁。试问江南诸伴侣，谁似我，醉扬州。"
  },
  {
    "title": "东坡",
    "author": "苏轼",
    "dynasty": "宋代",
    "content": "雨洗东坡月色清，市人行尽野人行。莫嫌荦确坡头路，自爱铿然曳杖声。"
  },
  {
    "title": "临江仙·送王缄",
    "author": "苏轼",
    "dynasty": "宋代",
    "content": "忘却成都来十载，因君未免思量。凭将清泪洒江阳。故山知好在，孤客自悲凉。坐上别愁君未见，归来欲断无肠。殷勤且更尽离觞。此身如传舍，何处是吾乡。"
  },
  {
    "title": "点绛唇·闲倚胡床",
    "author": "苏轼",
    "dynasty": "宋代",
    "content": "闲倚胡床，庾公楼外峰千朵。与谁同坐。明月清风我。别乘一来，有唱应须和。还知么。自从添个。风月平分破。"
  },
  {
    "title": "陌上花三首",
    "author": "苏轼",
    "dynasty": "宋代",
    "content": "游九仙山，闻里中儿歌陌上花，父老云，吴越王妃每岁春必归临安，王以书遗妃曰：“陌上花开，可缓缓归矣。”吴人用其语为歌，含思宛转，听之凄然。而其词鄙野，为易之云。陌上花开蝴蝶飞，江山犹是昔人非。遗民几度垂垂老，游女长歌缓缓归。陌上山花无数开，路人争看翠軿来。若为留得堂堂去，且更从教缓缓回。生前富贵草头露，身后风流陌上花。已作迟迟君去鲁，犹教缓缓妾还家。"
  },
  {
    "title": "饮湖上初晴后雨二首·其一",
    "author": "苏轼",
    "dynasty": "宋代",
    "content": "朝曦迎客艳重冈，晚雨留人入醉乡。此意自佳君不会，一杯当属水仙王。"
  },
  {
    "title": "满庭芳·归去来兮",
    "author": "苏轼",
    "dynasty": "宋代",
    "content": "元丰七年四月一日，余将去黄移汝，留别雪堂邻里二三君子，会仲览自江东来别，遂书以遗之。归去来兮，吾归何处？万里家在岷峨。百年强半，来日苦无多。坐见黄州再闰，儿童尽楚语吴歌。山中友，鸡豚社酒，相劝老东坡。云何，当此去，人生底事，来往如梭。待闲看秋风，洛水清波。好在堂前细柳，应念我，莫剪柔柯。仍传语，江南父老，时与晒渔蓑。"
  },
  {
    "title": "渔父·渔父醒",
    "author": "苏轼",
    "dynasty": "宋代",
    "content": "渔父醒，春江午，梦断落花飞絮。酒醒还醉醉还醒，一笑人间今古。"
  },
  {
    "title": "守岁",
    "author": "苏轼",
    "dynasty": "宋代",
    "content": "欲知垂尽岁，有似赴壑蛇。修鳞半已没，去意谁能遮。况欲系其尾，虽勤知奈何。儿童强不睡，相守夜欢哗。晨鸡且勿唱，更鼓畏添挝。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。"
  },
  {
    "title": "定风波·两两轻红半晕腮",
    "author": "苏轼",
    "dynasty": "宋代",
    "content": "十月九日，孟亨之置酒秋香亭。有双拒霜，独向君猷而开，坐客喜笑，以为非使君莫可当此花，故作是篇。两两轻红半晕腮，依依独为使君回。若道使君无此意，何为，双花不向别人开。但看低昂烟雨里，不已。劝君休诉十分杯。更问尊前狂副使。来岁。花开时节与谁来。"
  },
  {
    "title": "卜算子·感旧",
    "author": "苏轼",
    "dynasty": "宋代",
    "content": "自京口还钱塘，道中寄述古太守蜀客到江南，长忆吴山好。吴蜀风流自古同，归去应须早。还与去年人，共藉西湖草。莫惜尊前仔细看，应是容颜老。"
  },
  {
    "title": "蝶恋花·暮春别李公择",
    "author": "苏轼",
    "dynasty": "宋代",
    "content": "簌簌无风花自堕。寂寞园林，柳老樱桃过。落日有情还照坐，山青一点横云破。路尽河回人转舵。系缆渔村，月暗孤灯火。凭仗飞魂招楚些，我思君处君思我。"
  },
  {
    "title": "猪肉颂",
    "author": "苏轼",
    "dynasty": "宋代",
    "content": "净洗铛，少著水，柴头罨烟焰不起。待他自熟莫催他，火候足时他自美。黄州好猪肉，价贱如泥土。贵者不肯吃，贫者不解煮，早晨起来打两碗，饱得自家君莫管。"
  },
  {
    "title": "富人之子",
    "author": "苏轼",
    "dynasty": "宋代",
    "content": "齐有富人，家累千金。其二子甚愚，其父又不教之。一日，艾子谓其父曰：“君之子虽美，而不通世务，他日曷能克其家？”父怒曰：“吾之子敏而且恃多能，岂有不通世务者耶？”艾子曰：“不须试之他，但问君之子，所食者米，从何来？若知之，吾当妄言之罪。”父遂呼其子问之。其子嘻然笑曰：“吾岂不知此也？每以布囊取来。”其父愀然改容曰：“子之愚甚也！彼米不是田中来？”艾子曰：“非其父不生其子。”"
  },
  {
    "title": "新城道中二首",
    "author": "苏轼",
    "dynasty": "宋代",
    "content": "东风知我欲山行，吹断檐间积雨声。岭上晴云披絮帽，树头初日挂铜钲。野桃含笑竹篱短，溪柳自摇沙水清。西崦人家应最乐，煮芹烧笋饷春耕。身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。"
  },
  {
    "title": "菩萨蛮·湿云不动溪桥冷",
    "author": "苏轼",
    "dynasty": "宋代",
    "content": "湿云不动溪桥冷。嫩寒初透东风影。桥下水声长。一枝和月香。人怜花似旧。花比人应瘦。莫凭小栏干。夜深花正寒。"
  },
  {
    "title": "文与可画筼筜谷偃竹记",
    "author": "苏轼",
    "dynasty": "宋代",
    "content": "　　竹之始生，一寸之萌耳，而节叶具焉。自蜩腹蛇蚹以至于剑拔十寻者，生而有之也。今画者乃节节而为之，叶叶而累之，岂复有竹乎？故画竹，必先得成竹于胸中，执笔熟视，乃见其所欲画者，急起从之，振笔直遂，以追其所见，如兔起鹘落，少纵则逝矣。与可之教予如此。予不能然也，而心识其所以然。夫既心识其所以然而不能然者，内外不一，心手不相应，不学之过也。故凡有见于中而操之不熟者，平居自视了然，而临事忽焉丧之，岂独竹乎？子由为《墨竹赋》以遗与可曰：“庖丁，解牛者也，而养生者取之；轮扁，斫轮者也，而读书者与之。今夫夫子之托于斯竹也，而予以为有道者，则非邪？”子由未尝画也，故得其意而已。若予者，岂独得其意，并得其法。　　与可画竹，初不自贵重，四方之人，持缣素而请者，足相蹑于其门。与可厌之，投诸地而骂曰：“吾将以为袜！”士大夫传之，以为口实。及与可自洋州还，而余为徐州。与可以书遗余曰：“近语士大夫，吾墨竹一派，近在彭城，可往求之。袜材当萃于子矣。”书尾复写一诗，其略云：“拟将一段鹅溪绢，扫取寒梢万尺长。”予谓与可：“竹长万尺，当用绢二百五十匹，知公倦于笔砚，愿得此绢而已！”与可无以答，则曰：“吾言妄矣，世岂有万尺竹哉？”余因而实之，答其诗曰：“世间亦有千寻竹，月落庭空影许长。”与可笑曰：“苏子辩矣，然二百五十匹绢，吾将买田而归老焉。”因以所画《筼筜谷偃竹》遗予曰：“此竹数尺耳，而有万尺之势。”筼筜谷在洋州，与可尝令予作《洋州三十咏》，《筼筜谷》其一也。予诗云：“汉川修竹贱如蓬，斤斧何曾赦箨龙。料得清贫馋太守，渭滨千亩在胸中。”与可是日与其妻游谷中，烧笋晚食，发函得诗，失笑喷饭满案。　　元丰二年正月二十日，与可没于陈州。是岁七月七日，予在湖州曝书画，见此竹，废卷而哭失声。昔曹孟德祭桥公文，有车过腹痛之语。而余亦载与可畴昔戏笑之言者，以见与可于予亲厚无间如此也。"
  },
  {
    "title": "洗儿诗",
    "author": "苏轼",
    "dynasty": "宋代",
    "content": "人皆养子望聪明，我被聪明误一生。惟愿孩儿愚且鲁，无灾无难到公卿。"
  },
  {
    "title": "蝶恋花·昨夜秋风来万里",
    "author": "苏轼",
    "dynasty": "宋代",
    "content": "昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。"
  },
  {
    "title": "水调歌头·昵昵儿女语",
    "author": "苏轼",
    "dynasty": "宋代",
    "content": "欧阳文忠公尝问余：“琴诗何者最善？”答以退之听颖师琴诗最善。公曰：此诗最奇丽，然非听琴，乃听琵琶也。余深然之。建安章质夫家善琵琶者，乞为歌词。余久不作，特取退之词，稍加隐括，使就声律，以遗之云。昵昵儿女语，灯火夜微明。恩怨尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，起坐不能平。推手从归去，无泪与君倾。"
  },
  {
    "title": "狱中寄子由二首·其一",
    "author": "苏轼",
    "dynasty": "宋代",
    "content": "圣主如天万物春，小臣愚暗自亡身。百年未满先偿债，十口无归更累人。是处青山可埋骨，他年夜雨独伤神。与君世世为兄弟，更结来生未了因。"
  },
  {
    "title": "满江红·怀子由作",
    "author": "苏轼",
    "dynasty": "宋代",
    "content": "清颍东流，愁目断，孤帆明灭。宦游处，青山白浪，万重千叠。孤负当年林下意，对床夜雨听萧瑟。恨此生，长向别离中，生华发。一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。(版本一)清颍东流，愁来送，征鸿去翮。情乱处，青山白浪，万重千叠。孤负当年林下语，对床夜雨听萧瑟。恨此生，长向别离中，添华发。一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。(版本二)"
  },
  {
    "title": "蝶恋花·京口得乡书",
    "author": "苏轼",
    "dynasty": "宋代",
    "content": "雨后春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。回首送春拚一醉。东风吹破千行泪。"
  },
  {
    "title": "鹧鸪天·佳人",
    "author": "苏轼",
    "dynasty": "宋代",
    "content": "罗带双垂画不成。殢人娇态最轻盈。酥胸斜抱天边月，玉手轻弹水面冰。无限事，许多情。四弦丝竹苦丁宁。饶君拨尽相思调，待听梧桐叶落声。"
  },
  {
    "title": "晁错论",
    "author": "苏轼",
    "dynasty": "宋代",
    "content": "　　天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。　　天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，则天下之祸，必集於我。　　昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。　　古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至於成功。　　夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。　　当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？　　嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！"
  },
  {
    "title": "浣溪沙·咏橘",
    "author": "苏轼",
    "dynasty": "宋代",
    "content": "菊暗荷枯一夜霜。新苞绿叶照林光。竹篱茅舍出青黄。香雾噀人惊半破，清泉流齿怯初尝。吴姬三日手犹香。"
  },
  {
    "title": "山居秋暝",
    "author": "王维",
    "dynasty": "唐代",
    "content": "空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。"
  },
  {
    "title": "使至塞上",
    "author": "王维",
    "dynasty": "唐代",
    "content": "单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。"
  },
  {
    "title": "九月九日忆山东兄弟",
    "author": "王维",
    "dynasty": "唐代",
    "content": "独在异乡为异客，每逢佳节倍思亲。遥知兄弟登高处，遍插茱萸少一人。"
  },
  {
    "title": "送元二使安西",
    "author": "王维",
    "dynasty": "唐代",
    "content": "渭城朝雨浥轻尘，客舍青青柳色新。劝君更尽一杯酒，西出阳关无故人。"
  },
  {
    "title": "竹里馆",
    "author": "王维",
    "dynasty": "唐代",
    "content": "独坐幽篁里，弹琴复长啸。深林人不知，明月来相照。"
  },
  {
    "title": "鸟鸣涧",
    "author": "王维",
    "dynasty": "唐代",
    "content": "人闲桂花落，夜静春山空。月出惊山鸟，时鸣春涧中。"
  },
  {
    "title": "鹿柴",
    "author": "王维",
    "dynasty": "唐代",
    "content": "空山不见人，但闻人语响。返景入深林，复照青苔上。"
  },
  {
    "title": "相思",
    "author": "王维",
    "dynasty": "唐代",
    "content": "红豆生南国，春来发几枝。愿君多采撷，此物最相思。"
  },
  {
    "title": "画",
    "author": "王维",
    "dynasty": "唐代",
    "content": "远看山有色，近听水无声。春去花还在，人来鸟不惊。"
  },
  {
    "title": "山中",
    "author": "王维",
    "dynasty": "唐代",
    "content": "荆溪白石出，天寒红叶稀。山路元无雨，空翠湿人衣。"
  },
  {
    "title": "终南别业",
    "author": "王维",
    "dynasty": "唐代",
    "content": "中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。"
  },
  {
    "title": "杂诗三首·其二",
    "author": "王维",
    "dynasty": "唐代",
    "content": "君自故乡来，应知故乡事。来日绮窗前，寒梅著花未？"
  },
  {
    "title": "观猎",
    "author": "王维",
    "dynasty": "唐代",
    "content": "风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。"
  },
  {
    "title": "少年行四首",
    "author": "王维",
    "dynasty": "唐代",
    "content": "新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。"
  },
  {
    "title": "汉江临泛",
    "author": "王维",
    "dynasty": "唐代",
    "content": "楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。"
  },
  {
    "title": "积雨辋川庄作",
    "author": "王维",
    "dynasty": "唐代",
    "content": "积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争席罢，海鸥何事更相疑。"
  },
  {
    "title": "终南山",
    "author": "王维",
    "dynasty": "唐代",
    "content": "太乙近天都，连山接海隅。白云回望合，青霭入看无。分野中峰变，阴晴众壑殊。欲投人处宿，隔水问樵夫。"
  },
  {
    "title": "辋川闲居赠裴秀才迪",
    "author": "王维",
    "dynasty": "唐代",
    "content": "寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。复值接舆醉，狂歌五柳前。"
  },
  {
    "title": "渭川田家",
    "author": "王维",
    "dynasty": "唐代",
    "content": "斜阳照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄立，相见语依依。即此羡闲逸，怅然吟式微。"
  },
  {
    "title": "辛夷坞",
    "author": "王维",
    "dynasty": "唐代",
    "content": "木末芙蓉花，山中发红萼。涧户寂无人，纷纷开且落。"
  },
  {
    "title": "酬张少府",
    "author": "王维",
    "dynasty": "唐代",
    "content": "晚年唯好静，万事不关心。自顾无长策，空知返旧林。松风吹解带，山月照弹琴。君问穷通理，渔歌入浦深。"
  },
  {
    "title": "酌酒与裴迪",
    "author": "王维",
    "dynasty": "唐代",
    "content": "酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。"
  },
  {
    "title": "田园乐七首·其六",
    "author": "王维",
    "dynasty": "唐代",
    "content": "桃红复含宿雨，柳绿更带朝烟。花落家童未扫，莺啼山客犹眠。"
  },
  {
    "title": "过香积寺",
    "author": "王维",
    "dynasty": "唐代",
    "content": "不知香积寺，数里入云峰。古木无人径，深山何处钟。泉声咽危石，日色冷青松。薄暮空潭曲，安禅制毒龙。"
  },
  {
    "title": "老将行",
    "author": "王维",
    "dynasty": "唐代",
    "content": "少年十五二十时，步行夺得胡马骑。射杀山中白额虎，肯数邺下黄须儿！一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾君。莫嫌旧日云中守，犹堪一战取功勋。"
  },
  {
    "title": "送梓州李使君",
    "author": "王维",
    "dynasty": "唐代",
    "content": "万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。"
  },
  {
    "title": "归嵩山作",
    "author": "王维",
    "dynasty": "唐代",
    "content": "清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。"
  },
  {
    "title": "山中与裴秀才迪书",
    "author": "王维",
    "dynasty": "唐代",
    "content": "　　近腊月下，景气和畅，故山殊可过。足下方温经，猥不敢相烦，辄便往山中，憩感配寺，与山僧饭讫而去。　　北涉玄灞，清月映郭。夜登华子冈，辋水沦涟，与月上下。寒山远火，明灭林外。深巷寒犬，吠声如豹。村墟夜舂，复与疏钟相间。此时独坐，僮仆静默，多思曩昔，携手赋诗，步仄径，临清流也。　　当待春中，草木蔓发，春山可望，轻鲦出水，白鸥矫翼，露湿青皋，麦陇朝雊，斯之不远，倘能从我游乎？非子天机清妙者，岂能以此不急之务相邀。然是中有深趣矣！无忽。因驮黄檗人往，不一，山中人王维白。"
  },
  {
    "title": "和贾舍人早朝大明宫之作",
    "author": "王维",
    "dynasty": "唐代",
    "content": "绛帻鸡人报晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归到凤池头。"
  },
  {
    "title": "陇西行",
    "author": "王维",
    "dynasty": "唐代",
    "content": "十里一走马，五里一扬鞭。都护军书至，匈奴围酒泉。关山正飞雪，烽戍断无烟。"
  },
  {
    "title": "秋夜曲",
    "author": "王维",
    "dynasty": "唐代",
    "content": "桂魄初生秋露微，轻罗已薄未更衣。银筝夜久殷勤弄，心怯空房不忍归。"
  },
  {
    "title": "青溪",
    "author": "王维",
    "dynasty": "唐代",
    "content": "言入黄花川，每逐青溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留磐石上，垂钓将已矣。"
  },
  {
    "title": "秋夜独坐",
    "author": "王维",
    "dynasty": "唐代",
    "content": "独坐悲双鬓，空堂欲二更。雨中山果落，灯下草虫鸣。白发终难变，黄金不可成。欲知除老病，唯有学无生。"
  },
  {
    "title": "书事",
    "author": "王维",
    "dynasty": "唐代",
    "content": "轻阴阁小雨，深院昼慵开。坐看苍苔色，欲上人衣来。"
  },
  {
    "title": "送沈子归江东",
    "author": "王维",
    "dynasty": "唐代",
    "content": "杨柳渡头行客稀，罟师荡桨向临圻。惟有相思似春色，江南江北送君归。"
  },
  {
    "title": "西施咏",
    "author": "王维",
    "dynasty": "唐代",
    "content": "艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅脂粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。"
  },
  {
    "title": "杂诗三首",
    "author": "王维",
    "dynasty": "唐代",
    "content": "家住孟津河，门对孟津口。常有江南船，寄书家中否。君自故乡来，应知故乡事。来日绮窗前，寒梅著花未。已见寒梅发，复闻啼鸟声。心心视春草，畏向阶前生。"
  },
  {
    "title": "临湖亭",
    "author": "王维",
    "dynasty": "唐代",
    "content": "轻舸迎上客，悠悠湖上来。当轩对尊酒，四面芙蓉开。"
  },
  {
    "title": "洛阳女儿行",
    "author": "王维",
    "dynasty": "唐代",
    "content": "洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。"
  },
  {
    "title": "息夫人",
    "author": "王维",
    "dynasty": "唐代",
    "content": "莫以今时宠，难忘旧日恩。看花满眼泪，不共楚王言。"
  },
  {
    "title": "桃源行",
    "author": "王维",
    "dynasty": "唐代",
    "content": "渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。"
  },
  {
    "title": "送綦毋潜落第还乡",
    "author": "王维",
    "dynasty": "唐代",
    "content": "圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤村当落晖。吾谋适不用，勿谓知音稀。"
  },
  {
    "title": "山居即事",
    "author": "王维",
    "dynasty": "唐代",
    "content": "寂寞掩柴扉，苍茫对落晖。鹤巢松树遍，人访荜门稀。绿竹含新粉，红莲落故衣。渡头烟火起，处处采菱归。"
  },
  {
    "title": "欹湖",
    "author": "王维",
    "dynasty": "唐代",
    "content": "吹箫凌极浦，日暮送夫君。湖上一回首，山青卷白云。"
  },
  {
    "title": "白石滩",
    "author": "王维",
    "dynasty": "唐代",
    "content": "清浅白石滩，绿蒲向堪把。家住水东西，浣纱明月下。"
  },
  {
    "title": "春中田园作",
    "author": "王维",
    "dynasty": "唐代",
    "content": "屋上春鸠鸣，村边杏花白。持斧伐远扬，荷锄觇泉脉。归燕识故巢，旧人看新历。临觞忽不御，惆怅远行客。"
  },
  {
    "title": "冬晚对雪忆胡居士家",
    "author": "王维",
    "dynasty": "唐代",
    "content": "寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。"
  },
  {
    "title": "红牡丹",
    "author": "王维",
    "dynasty": "唐代",
    "content": "绿艳闲且静，红衣浅复深。花心愁欲断，春色岂知心。"
  },
  {
    "title": "陇头吟",
    "author": "王维",
    "dynasty": "唐代",
    "content": "长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄落尽海西头。"
  },
  {
    "title": "新晴野望",
    "author": "王维",
    "dynasty": "唐代",
    "content": "新晴原野旷，极目无氛垢。郭门临渡头，村树连溪口。白水明田外，碧峰出山后。农月无闲人，倾家事南亩。"
  },
  {
    "title": "皇甫岳云溪杂题五首·莲花坞",
    "author": "王维",
    "dynasty": "唐代",
    "content": "日日采莲去，洲长多暮归。弄篙莫溅水，畏湿红莲衣。"
  },
  {
    "title": "哭孟浩然",
    "author": "王维",
    "dynasty": "唐代",
    "content": "故人不可见，汉水日东流。借问襄阳老，江山空蔡州。"
  },
  {
    "title": "戏题盘石",
    "author": "王维",
    "dynasty": "唐代",
    "content": "可怜盘石临泉水，复有垂杨拂酒杯。若道春风不解意，何因吹送落花来。"
  },
  {
    "title": "田园乐七首·其四",
    "author": "王维",
    "dynasty": "唐代",
    "content": "萋萋春草秋绿，落落长松夏寒。牛羊自归村巷，童稚不识衣冠。"
  },
  {
    "title": "辋川别业",
    "author": "王维",
    "dynasty": "唐代",
    "content": "不到东山向一年，归来才及种春田。雨中草色绿堪染，水上桃花红欲然。优娄比丘经论学，伛偻丈人乡里贤。披衣倒屣且相见，相欢语笑衡门前。"
  },
  {
    "title": "田园乐七首·其五",
    "author": "王维",
    "dynasty": "唐代",
    "content": "山下孤烟远村，天边独树高原。一瓢颜回陋巷，五柳先生对门。"
  },
  {
    "title": "奉和圣制从蓬莱向兴庆阁道中留春雨中春望之作应制",
    "author": "王维",
    "dynasty": "唐代",
    "content": "渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。"
  },
  {
    "title": "栾家濑",
    "author": "王维",
    "dynasty": "唐代",
    "content": "飒飒秋雨中，浅浅石溜泻。跳波自相溅，白鹭惊复下。"
  },
  {
    "title": "春日与裴迪过新昌里访吕逸人不遇",
    "author": "王维",
    "dynasty": "唐代",
    "content": "桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。"
  },
  {
    "title": "酬郭给事",
    "author": "王维",
    "dynasty": "唐代",
    "content": "洞门高阁霭馀辉，桃李阴阴柳絮飞。禁里疏钟官舍晚，省中啼鸟吏人稀。晨摇玉佩趋金殿，夕奉天书拜琐闱。强欲从君无那老，将因卧病解朝衣。"
  },
  {
    "title": "伊州歌",
    "author": "王维",
    "dynasty": "唐代",
    "content": "清风明月苦相思，荡子从戎十载馀。征人去日殷勤嘱，归雁来时数附书。"
  },
  {
    "title": "送丘为落第归江东",
    "author": "王维",
    "dynasty": "唐代",
    "content": "怜君不得意，况复柳条春。为客黄金尽，还家白发新。五湖三亩宅，万里一归人。知祢不能荐，羞为献纳臣。"
  },
  {
    "title": "送邢桂州",
    "author": "王维",
    "dynasty": "唐代",
    "content": "铙吹喧京口，风波下洞庭。赭圻将赤岸，击汰复扬舲。日落江湖白，潮来天地青。明珠归合浦，应逐使臣星。"
  },
  {
    "title": "答张五弟",
    "author": "王维",
    "dynasty": "唐代",
    "content": "终南有茅屋，前对终南山。终年无客常闭关，终日无心长自闲。不妨饮酒复垂钓，君但能来相往还。"
  },
  {
    "title": "凝碧池",
    "author": "王维",
    "dynasty": "唐代",
    "content": "万户伤心生野烟，百僚何日更朝天。秋槐叶落空宫里，凝碧池头奏管弦。"
  },
  {
    "title": "田园乐七首·其一",
    "author": "王维",
    "dynasty": "唐代",
    "content": "厌见千门万户，经过北里南邻。官府鸣珂有底，崆峒散发何人。"
  },
  {
    "title": "出塞作",
    "author": "王维",
    "dynasty": "唐代",
    "content": "居延城外猎天骄，白草连天野火烧。暮云空碛时驱马，秋日平原好射雕。护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。"
  },
  {
    "title": "待储光羲不至",
    "author": "王维",
    "dynasty": "唐代",
    "content": "重门朝已启，起坐听车声。要欲闻清佩，方将出户迎。晚钟鸣上苑，疏雨过春城。了自不相顾，临堂空复情。"
  },
  {
    "title": "淇上送赵仙舟",
    "author": "王维",
    "dynasty": "唐代",
    "content": "相逢方一笑，相送还成泣。祖帐已伤离，荒城复愁入。天寒远山净，日暮长河急。解缆君已遥，望君犹伫立。"
  },
  {
    "title": "观别者",
    "author": "王维",
    "dynasty": "唐代",
    "content": "青青杨柳陌，陌上别离人。爱子游燕赵，高堂有老亲。不行无可养，行去百忧新。切切委兄弟，依依向四邻。都门帐饮毕，从此谢亲宾。挥涕逐前侣，含凄动征轮。车徒望不见，时见起行尘。吾亦辞家久，看之泪满巾。"
  },
  {
    "title": "寄荆州张丞相",
    "author": "王维",
    "dynasty": "唐代",
    "content": "所思竟何在，怅望深荆门。举世无相识，终身思旧恩。方将与农圃，艺植老丘园。目尽南飞雁，何由寄一言。"
  },
  {
    "title": "春园即事",
    "author": "王维",
    "dynasty": "唐代",
    "content": "宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。"
  },
  {
    "title": "不遇咏",
    "author": "王维",
    "dynasty": "唐代",
    "content": "北阙献书寝不报，南山种田时不登。百人会中身不预，五侯门前心不能。身投河朔饮君酒，家在茂陵平安否？且共登山复临水，莫问春风动杨柳。今人作人多自私，我心不说君应知。济人然后拂衣去，肯作徒尔一男儿！"
  },
  {
    "title": "漆园",
    "author": "王维",
    "dynasty": "唐代",
    "content": "古人非傲吏，自阙经世务。偶寄一微官，婆娑数株树。"
  },
  {
    "title": "登河北城楼作",
    "author": "王维",
    "dynasty": "唐代",
    "content": "井邑傅岩上，客亭云雾间。高城眺落日，极浦映苍山。岸火孤舟宿，渔家夕鸟还。寂寥天地暮，心与广川闲。"
  },
  {
    "title": "送刘司直赴安西",
    "author": "王维",
    "dynasty": "唐代",
    "content": "绝域阳关道，胡沙与塞尘。三春时有雁，万里少行人。苜蓿随天马，蒲桃逐汉臣。当令外国惧，不敢觅和亲。"
  },
  {
    "title": "饭覆釜山僧",
    "author": "王维",
    "dynasty": "唐代",
    "content": "晚知清净理，日与人群疏。将候远山僧，先期扫弊庐。果从云峰里，顾我蓬蒿居。藉草饭松屑，焚香看道书。燃灯昼欲尽，鸣磬夜方初。一悟寂为乐，此生闲有余。思归何必深，身世犹空虚。"
  },
  {
    "title": "田园乐七首·其三",
    "author": "王维",
    "dynasty": "唐代",
    "content": "采菱渡头风急，策杖林西日斜。杏树坛边渔父，桃花源里人家。"
  },
  {
    "title": "寒食城东即事",
    "author": "王维",
    "dynasty": "唐代",
    "content": "清溪一道穿桃李，演漾绿蒲涵白芷。溪上人家凡几家，落花半落东流水。蹴踘屡过飞鸟上，秋千竞出垂杨里。少年分日作遨游，不用清明兼上巳。"
  },
  {
    "title": "过始皇墓",
    "author": "王维",
    "dynasty": "唐代",
    "content": "古墓成苍岭，幽宫象紫台。星辰七曜隔，河汉九泉开。有海人宁渡，无春雁不回。更闻松韵切，疑是大夫哀。"
  },
  {
    "title": "送赵都督赴代州得青字",
    "author": "王维",
    "dynasty": "唐代",
    "content": "天官动将星，汉上柳条青。万里鸣刁斗，三军出井陉。忘身辞凤阙，报国取龙庭。岂学书生辈，窗间老一经。"
  },
  {
    "title": "送友人南归",
    "author": "王维",
    "dynasty": "唐代",
    "content": "万里春应尽，三江雁亦稀。连天汉水广，孤客郢城归。郧国稻苗秀，楚人菰米肥。悬知倚门望，遥识老莱衣。"
  },
  {
    "title": "早秋山中作",
    "author": "王维",
    "dynasty": "唐代",
    "content": "无才不敢累明时，思向东溪守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。"
  },
  {
    "title": "夷门歌",
    "author": "王维",
    "dynasty": "唐代",
    "content": "七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。"
  },
  {
    "title": "奉寄韦太守陟",
    "author": "王维",
    "dynasty": "唐代",
    "content": "荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。"
  },
  {
    "title": "从岐王过杨氏别业应教",
    "author": "王维",
    "dynasty": "唐代",
    "content": "杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。"
  },
  {
    "title": "送秘书晁监还日本国",
    "author": "王维",
    "dynasty": "唐代",
    "content": "积水不可极，安知沧海东。九州何处远，万里若乘空。向国唯看日，归帆但信风。鳌身映天黑，鱼眼射波红。乡树扶桑外，主人孤岛中。别离方异域，音信若为通。"
  },
  {
    "title": "黎拾遗昕裴秀才迪见过秋夜对雨之作",
    "author": "王维",
    "dynasty": "唐代",
    "content": "促织鸣已急，轻衣行向重。寒灯坐高馆，秋雨闻疏钟。白法调狂象，玄言问老龙。何人顾蓬径，空愧求羊踪。"
  },
  {
    "title": "送韦评事",
    "author": "王维",
    "dynasty": "唐代",
    "content": "欲逐将军取右贤，沙场走马向居延。遥知汉使萧关外，愁见孤城落日边。"
  },
  {
    "title": "赋得秋日悬清光",
    "author": "王维",
    "dynasty": "唐代",
    "content": "寥廓凉天静，晶明白日秋。圆光含万象，碎影入闲流。迥与青冥合，遥同江甸浮。昼阴殊众木，斜影下危楼。宋玉登高怨，张衡望远愁。馀辉如可托，云路岂悠悠。"
  },
  {
    "title": "送杨长史赴果州",
    "author": "王维",
    "dynasty": "唐代",
    "content": "褒斜不容幰，之子去何之。鸟道一千里，猿声十二时。官桥祭酒客，山木女郎祠。别后同明月，君应听子规。"
  },
  {
    "title": "从军行·吹角动行人",
    "author": "王维",
    "dynasty": "唐代",
    "content": "吹角动行人，喧喧行人起。笳悲马嘶乱，争渡黄河水。日暮沙漠陲，战声烟尘里。尽系名王颈，归来报天子。"
  },
  {
    "title": "晓行巴峡",
    "author": "王维",
    "dynasty": "唐代",
    "content": "际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。"
  },
  {
    "title": "送张五归山",
    "author": "王维",
    "dynasty": "唐代",
    "content": "送君尽惆怅，复送何人归。几日同携手，一朝先拂衣。东山有茅屋，幸为扫荆扉。当亦谢官去，岂令心事违。"
  },
  {
    "title": "渡河到清河作",
    "author": "王维",
    "dynasty": "唐代",
    "content": "泛舟大河里，积水穷天涯。天波忽开拆，郡邑千万家。行复见城市，宛然有桑麻。回瞻旧乡国，渺漫连云霞。"
  },
  {
    "title": "赋得清如玉壶冰",
    "author": "王维",
    "dynasty": "唐代",
    "content": "玉壶何用好，偏许素冰居。未共销丹日，还同照绮疏。抱明中不隐，含净外疑虚。气似庭霜积，光言砌月馀。晓凌飞鹊镜，宵映聚萤书。若向夫君比，清心尚不如。"
  },
  {
    "title": "清明",
    "author": "杜牧",
    "dynasty": "唐代",
    "content": "清明时节雨纷纷，路上行人欲断魂。借问酒家何处有？牧童遥指杏花村。"
  },
  {
    "title": "阿房宫赋",
    "author": "杜牧",
    "dynasty": "唐代",
    "content": "　　六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。　　妃嫔媵嫱，王子皇孙，辞楼下殿，辇来于秦。朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者三十六年。燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。　　嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙？使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！　　呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。"
  },
  {
    "title": "秋夕",
    "author": "杜牧",
    "dynasty": "唐代",
    "content": "银烛秋光冷画屏，轻罗小扇扑流萤。天阶夜色凉如水，卧看牵牛织女星。"
  },
  {
    "title": "泊秦淮",
    "author": "杜牧",
    "dynasty": "唐代",
    "content": "烟笼寒水月笼沙，夜泊秦淮近酒家。商女不知亡国恨，隔江犹唱后庭花。"
  },
  {
    "title": "江南春",
    "author": "杜牧",
    "dynasty": "唐代",
    "content": "千里莺啼绿映红，水村山郭酒旗风。南朝四百八十寺，多少楼台烟雨中。"
  },
  {
    "title": "赤壁",
    "author": "杜牧",
    "dynasty": "唐代",
    "content": "折戟沉沙铁未销，自将磨洗认前朝。东风不与周郎便，铜雀春深锁二乔。"
  },
  {
    "title": "山行",
    "author": "杜牧",
    "dynasty": "唐代",
    "content": "家住白云山北，路迷碧水桥东。短发潇潇暮雨，长襟落落秋风。"
  },
  {
    "title": "寄扬州韩绰判官",
    "author": "杜牧",
    "dynasty": "唐代",
    "content": "青山隐隐水迢迢，秋尽江南草未凋。二十四桥明月夜，玉人何处教吹箫？"
  },
  {
    "title": "赠别二首·其一",
    "author": "杜牧",
    "dynasty": "唐代",
    "content": "娉娉袅袅十三余，豆蔻梢头二月初。春风十里扬州路，卷上珠帘总不如。"
  },
  {
    "title": "赠别二首·其二",
    "author": "杜牧",
    "dynasty": "唐代",
    "content": "多情却似总无情，唯觉尊前笑不成。蜡烛有心还惜别，替人垂泪到天明。"
  },
  {
    "title": "题乌江亭",
    "author": "杜牧",
    "dynasty": "唐代",
    "content": "胜败兵家事不期，包羞忍耻是男儿。江东子弟多才俊，卷土重来未可知。"
  },
  {
    "title": "过华清宫绝句三首",
    "author": "杜牧",
    "dynasty": "唐代",
    "content": "长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。"
  },
  {
    "title": "遣怀",
    "author": "杜牧",
    "dynasty": "唐代",
    "content": "落魄江湖载酒行，楚腰纤细掌中轻。十年一觉扬州梦，赢得青楼薄幸名。"
  },
  {
    "title": "过华清宫绝句三首·其一",
    "author": "杜牧",
    "dynasty": "唐代",
    "content": "长安回望绣成堆，山顶千门次第开。一骑红尘妃子笑，无人知是荔枝来。"
  },
  {
    "title": "九日齐山登高",
    "author": "杜牧",
    "dynasty": "唐代",
    "content": "江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独霑衣。(霑 同：沾)"
  },
  {
    "title": "金谷园",
    "author": "杜牧",
    "dynasty": "唐代",
    "content": "繁华事散逐香尘，流水无情草自春。日暮东风怨啼鸟，落花犹似坠楼人。"
  },
  {
    "title": "长安秋望",
    "author": "杜牧",
    "dynasty": "唐代",
    "content": "楼倚霜树外，镜天无一毫。南山与秋色，气势两相高。"
  },
  {
    "title": "叹花",
    "author": "杜牧",
    "dynasty": "唐代",
    "content": "自恨寻芳到已迟，往年曾见未开时。如今风摆花狼籍，绿叶成阴子满枝。"
  },
  {
    "title": "紫薇花",
    "author": "杜牧",
    "dynasty": "唐代",
    "content": "晓迎秋露一枝新，不占园中最上春。桃李无言又何在，向风偏笑艳阳人。"
  },
  {
    "title": "将赴吴兴登乐游原一绝",
    "author": "杜牧",
    "dynasty": "唐代",
    "content": "清时有味是无能，闲爱孤云静爱僧。欲把一麾江海去，乐游原上望昭陵。"
  },
  {
    "title": "题宣州开元寺水阁",
    "author": "杜牧",
    "dynasty": "唐代",
    "content": "阁下宛溪，夹溪居人。六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无因见范蠡，参差烟树五湖东。"
  },
  {
    "title": "早雁",
    "author": "杜牧",
    "dynasty": "唐代",
    "content": "金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回？莫厌潇湘少人处，水多菰米岸莓苔。"
  },
  {
    "title": "鹭鸶",
    "author": "杜牧",
    "dynasty": "唐代",
    "content": "雪衣雪发青玉嘴，群捕鱼儿溪影中。惊飞远映碧山去，一树梨花落晚风。"
  },
  {
    "title": "登乐游原",
    "author": "杜牧",
    "dynasty": "唐代",
    "content": "长空澹澹孤鸟没，万古销沉向此中。看取汉家何事业，五陵无树起秋风。"
  },
  {
    "title": "旅宿",
    "author": "杜牧",
    "dynasty": "唐代",
    "content": "旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。"
  },
  {
    "title": "齐安郡中偶题二首·其一",
    "author": "杜牧",
    "dynasty": "唐代",
    "content": "两竿落日溪桥上，半缕轻烟柳影中。多少绿荷相倚恨，一时回首背西风。"
  },
  {
    "title": "齐安郡后池绝句",
    "author": "杜牧",
    "dynasty": "唐代",
    "content": "菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。"
  },
  {
    "title": "题扬州禅智寺",
    "author": "杜牧",
    "dynasty": "唐代",
    "content": "雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。"
  },
  {
    "title": "南陵道中",
    "author": "杜牧",
    "dynasty": "唐代",
    "content": "南陵水面漫悠悠，风紧云轻欲变秋。正是客心孤迥处，谁家红袖凭江楼？"
  },
  {
    "title": "题木兰庙",
    "author": "杜牧",
    "dynasty": "唐代",
    "content": "弯弓征战作男儿，梦里曾经与画眉。几度思归还把酒，拂云堆上祝明妃。"
  },
  {
    "title": "登池州九峰楼寄张祜",
    "author": "杜牧",
    "dynasty": "唐代",
    "content": "百感中来不自由，角声孤起夕阳楼。碧山终日思无尽，芳草何年恨即休？睫在眼前长不见，道非身外更何求。谁人得似张公子，千首诗轻万户侯。"
  },
  {
    "title": "书怀",
    "author": "杜牧",
    "dynasty": "唐代",
    "content": "满眼青山未得过，镜中无那鬓丝何。只言旋老转无事，欲到中年事更多。"
  },
  {
    "title": "送隐者一绝",
    "author": "杜牧",
    "dynasty": "唐代",
    "content": "无媒径路草萧萧，自古云林远市朝。公道世间唯白发，贵人头上不曾饶。"
  },
  {
    "title": "自宣城赴官上京",
    "author": "杜牧",
    "dynasty": "唐代",
    "content": "潇洒江湖十过秋，酒杯无日不迟留。谢公城畔溪惊梦，苏小门前柳拂头。千里云山何处好，几人襟韵一生休。尘冠挂却知闲事，终拟蹉跎访旧游。"
  },
  {
    "title": "初冬夜饮",
    "author": "杜牧",
    "dynasty": "唐代",
    "content": "淮阳多病偶求欢，客袖侵霜与烛盘。砌下梨花一堆雪，明年谁此凭阑干。"
  },
  {
    "title": "宣州送裴坦判官往舒州时牧欲赴官归京",
    "author": "杜牧",
    "dynasty": "唐代",
    "content": "日暖泥融雪半消，行人芳草马声骄。九华山路云遮寺，清弋江村柳拂桥。君意如鸿高的的，我心悬旆正摇摇。同来不得同归去，故国逢春一寂寥！"
  },
  {
    "title": "秋浦途中",
    "author": "杜牧",
    "dynasty": "唐代",
    "content": "萧萧山路穷秋雨，淅淅溪风一岸蒲。为问寒沙新到雁，来时还下杜陵无。"
  },
  {
    "title": "题桃花夫人庙",
    "author": "杜牧",
    "dynasty": "唐代",
    "content": "细腰宫里露桃新，脉脉无言度几春。至竟息亡缘底事，可怜金谷坠楼人。"
  },
  {
    "title": "赠渔父",
    "author": "杜牧",
    "dynasty": "唐代",
    "content": "芦花深泽静垂纶，月夕烟朝几十春。自说孤舟寒水畔，不曾逢著独醒人。"
  },
  {
    "title": "及第后寄长安故人",
    "author": "杜牧",
    "dynasty": "唐代",
    "content": "东都放榜未花开，三十三人走马回。秦地少年多酿酒，已将春色入关来。"
  },
  {
    "title": "沈下贤",
    "author": "杜牧",
    "dynasty": "唐代",
    "content": "斯人清唱何人和，草径苔芜不可寻。一夕小敷山下梦，水如环佩月如襟。"
  },
  {
    "title": "西江怀古",
    "author": "杜牧",
    "dynasty": "唐代",
    "content": "上吞巴汉控潇湘，怒似连山静镜光。魏帝缝囊真戏剧，苻坚投棰更荒唐。千秋钓舸歌明月，万里沙鸥弄夕阳。范蠡清尘何寂寞，好风唯属往来商。"
  },
  {
    "title": "送人",
    "author": "杜牧",
    "dynasty": "唐代",
    "content": "鸳鸯帐里暖芙蓉，低泣关山几万重。明镜半边钗一股，此生何处不相逢。"
  },
  {
    "title": "题齐安城楼",
    "author": "杜牧",
    "dynasty": "唐代",
    "content": "呜轧江楼角一声，微阳潋潋落寒汀。不用凭栏苦回首，故乡七十五长亭。"
  },
  {
    "title": "读韩杜集",
    "author": "杜牧",
    "dynasty": "唐代",
    "content": "杜诗韩集愁来读，似倩麻姑痒处搔。天外凤凰谁得髓？无人解合续弦胶。"
  },
  {
    "title": "酬张祜处士见寄长句四韵",
    "author": "杜牧",
    "dynasty": "唐代",
    "content": "七子论诗谁似公，曹刘须在指挥中。荐衡昔日知文举，乞火无人作蒯通。北极楼台长挂梦，西江波浪远吞空。可怜故国三千里，虚唱歌词满六宫。"
  },
  {
    "title": "忆齐安郡",
    "author": "杜牧",
    "dynasty": "唐代",
    "content": "平生睡足处，云梦泽南州。一夜风欺竹，连江雨送秋。格卑常汩汩，力学强悠悠。终掉尘中手，潇湘钓漫流。"
  },
  {
    "title": "题禅院",
    "author": "杜牧",
    "dynasty": "唐代",
    "content": "觥船一棹百分空，十岁青春不负公。今日鬓丝禅榻畔，茶烟轻飏落花风。"
  },
  {
    "title": "汉江",
    "author": "杜牧",
    "dynasty": "唐代",
    "content": "溶溶漾漾白鸥飞，绿净春深好染衣。南去北来人自老，夕阳长送钓船归。"
  },
  {
    "title": "村行",
    "author": "杜牧",
    "dynasty": "唐代",
    "content": "春半南阳西，柔桑过村坞。娉娉垂柳风，点点回塘雨。蓑唱牧牛儿，篱窥茜裙女。半湿解征衫，主人馈鸡黍。"
  },
  {
    "title": "送薛种游湖南",
    "author": "杜牧",
    "dynasty": "唐代",
    "content": "贾傅松醪酒，秋来美更香。怜君片云思，一棹去潇湘。"
  },
  {
    "title": "河湟",
    "author": "杜牧",
    "dynasty": "唐代",
    "content": "元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。"
  },
  {
    "title": "蔷薇花",
    "author": "杜牧",
    "dynasty": "唐代",
    "content": "朵朵精神叶叶柔，雨晴香拂醉人头。石家锦幛依然在，闲倚狂风夜不收。"
  },
  {
    "title": "送国棋王逢",
    "author": "杜牧",
    "dynasty": "唐代",
    "content": "玉子纹楸一路饶，最宜檐雨竹萧萧。羸形暗去春泉长，拔势横来野火烧。守道还如周柱史，鏖兵不羡霍嫖姚。浮生七十更万日，与子期于局上销。"
  },
  {
    "title": "题武关",
    "author": "杜牧",
    "dynasty": "唐代",
    "content": "碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。"
  },
  {
    "title": "梅",
    "author": "杜牧",
    "dynasty": "唐代",
    "content": "轻盈照溪水，掩敛下瑶台。妒雪聊相比，欺春不逐来。偶同佳客见，似为冻醪开。若在秦楼畔，堪为弄玉媒。"
  },
  {
    "title": "睦州四韵",
    "author": "杜牧",
    "dynasty": "唐代",
    "content": "州在钓台边，溪山实可怜。有家皆掩映，无处不潺湲。好树鸣幽鸟，晴楼入野烟。残春杜陵客，中酒落花前。"
  },
  {
    "title": "八六子·洞房深",
    "author": "杜牧",
    "dynasty": "唐代",
    "content": "洞房深，画屏灯照，山色凝翠沉沉。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扇。辇路苔侵。绣帘垂，迟迟漏传丹禁。舜华偷悴，翠鬟羞整，愁坐望处，金舆渐远，何时彩仗重临？正消魂，梧桐又移翠阴。"
  },
  {
    "title": "商山麻涧",
    "author": "杜牧",
    "dynasty": "唐代",
    "content": "云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。"
  },
  {
    "title": "齐安郡中偶题二首·其二",
    "author": "杜牧",
    "dynasty": "唐代",
    "content": "秋声无不搅离心，梦泽蒹葭楚雨深。自滴阶前大梧叶，干君何事动哀吟。"
  },
  {
    "title": "汴河阻冻",
    "author": "杜牧",
    "dynasty": "唐代",
    "content": "千里长河初冻时，玉珂瑶珮响参差。浮生恰似冰底水，日夜东流人不知。"
  },
  {
    "title": "月",
    "author": "杜牧",
    "dynasty": "唐代",
    "content": "三十六宫秋夜深，昭阳歌断信沉沉。唯应独伴陈皇后，照见长门望幸心。"
  },
  {
    "title": "屏风绝句",
    "author": "杜牧",
    "dynasty": "唐代",
    "content": "屏风周昉画纤腰，岁久丹青色半销。斜倚玉窗鸾发女，拂尘犹自妒娇娆。"
  },
  {
    "title": "张好好诗",
    "author": "杜牧",
    "dynasty": "唐代",
    "content": "牧大和三年佐故吏部沈公江西幕。好好年十三，始以善歌舞来乐藉中。后一岁，公镇宣城，复置好好于宣城藉中。后二年，沈著作述师以双鬟纳之。又二岁，余于洛阳东城重睹好好，感旧伤怀，故题诗赠之。君为豫章姝，十三才有余。翠茁凤生尾，丹叶莲含跗。高阁倚天半，章江联碧虚。此地试君唱，特使华筵铺。主公顾四座，始讶来踟蹰。吴娃起引赞，低徊映长裾。双鬟可高下，才过青罗襦。盼盼下垂袖，一声雏凤呼。繁弦迸关纽，塞管引园芦。众音不能逐，袅袅穿云衢。主公再三叹，谓之天下殊。赠之天马锦，副以水犀梳。龙沙看秋浪，明月游东湖。自此每相见，三日已为疏。玉质随月满，艳态逐春舒。绛唇渐轻巧，云步转虚徐。旌旆忽东下，笙歌随舳舻。霜凋谢楼树，沙暖句溪蒲。身外任尘土，樽前且欢娱。飘然集仙客，讽赋欺相如。聘之碧瑶佩，载以紫云车。洞闲水声远，月高蟾影孤。尔来未几岁，散尽高阳徒。洛阳重相见，绰绰为当垆。怪我苦何事，少年垂白须。朋游今在否，落拓更能无？门馆恸哭后，水云愁景初。斜日挂衰柳，凉风生座隅。洒尽满襟泪，短歌聊一书。"
  },
  {
    "title": "过勤政楼",
    "author": "杜牧",
    "dynasty": "唐代",
    "content": "千秋佳节名空在，承露丝囊世已无。唯有紫苔偏称意，年年因雨上金铺。"
  },
  {
    "title": "赠宣州元处士",
    "author": "杜牧",
    "dynasty": "唐代",
    "content": "陵阳北郭隐，身世两忘者。蓬蒿三亩居，宽于一天下。樽酒对不酌，默与玄相话。人生自不足，爱叹遭逢寡。"
  },
  {
    "title": "润州二首",
    "author": "杜牧",
    "dynasty": "唐代",
    "content": "句吴亭东千里秋，放歌曾作昔年游。青苔寺里无马迹，绿水桥边多酒楼。大抵南朝皆旷达，可怜东晋最风流。月明更想桓伊在，一笛闻吹出塞愁。谢眺诗中佳丽地，夫差传里水犀军。城高铁瓮横强弩，柳暗朱楼多梦云。画角爱飘江北去，钓歌长向月中闻。扬州尘土试回首，不惜千金借与君。"
  },
  {
    "title": "齐安郡晚秋",
    "author": "杜牧",
    "dynasty": "唐代",
    "content": "柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。"
  },
  {
    "title": "雨",
    "author": "杜牧",
    "dynasty": "唐代",
    "content": "连云接塞添迢递，洒幕侵灯送寂寥。一夜不眠孤客耳，主人窗外有芭蕉。"
  },
  {
    "title": "重送绝句",
    "author": "杜牧",
    "dynasty": "唐代",
    "content": "绝艺如君天下少，闲人似我世间无。别后竹窗风雪夜，一灯明暗覆吴图。"
  },
  {
    "title": "归家",
    "author": "杜牧",
    "dynasty": "唐代",
    "content": "稚子牵衣问，归来何太迟。共谁争岁月，赢得鬓边丝。"
  },
  {
    "title": "怀吴中冯秀才",
    "author": "杜牧",
    "dynasty": "唐代",
    "content": "长洲苑外草萧萧，却算游程岁月遥。唯有别时今不忘，暮烟秋雨过枫桥。"
  },
  {
    "title": "杜秋娘诗",
    "author": "杜牧",
    "dynasty": "唐代",
    "content": "杜秋，金陵女也。年十五，为李錡妾。后錡叛灭，籍之入宫，有宠于景陵。穆宗即位，命秋为皇子傅姆。皇子壮，封漳王。郑注用事，诬丞相欲去己者，指王为根。王被罪废削，秋因赐归故乡。予过金陵，感其穷且老，为之赋诗。京江水清滑，生女白如脂。其间杜秋者，不劳朱粉施。老濞即山铸，后庭千双眉。秋持玉斝醉，与唱金缕衣。濞既白首叛，秋亦红泪滋。吴江落日渡，灞岸绿杨垂。联裾见天子，盼眄独依依。椒壁悬锦幕，镜奁蟠蛟螭。低鬟认新宠，窈袅复融怡。月上白璧门，桂影凉参差。金阶露新重，闲捻紫箫吹。莓苔夹城路，南苑雁初飞。红粉羽林仗，独赐辟邪旗。归来煮豹胎，餍饫不能饴。咸池升日庆，铜雀分香悲。雷音后车远，事往落花时。燕禖得皇子，壮发绿緌緌。画堂授傅姆，天人亲捧持。虎睛珠络褓，金盘犀镇帷。长杨射熊罴，武帐弄哑咿。渐抛竹马剧，稍出舞鸡奇。崭崭整冠佩，侍宴坐瑶池。眉宇俨图画，神秀射朝辉。一尺桐偶人，江充知自欺。王幽茅土削，秋放故乡归。觚稜拂斗极，回首尚迟迟。四朝三十载，似梦复疑非。潼关识旧吏，吏发已如丝。却唤吴江渡，舟人哪得知？归来四邻改，茂苑草菲菲。清血洒不尽，仰天知问谁？寒衣一疋素，夜借邻人机。我昨金陵过，闻之为歔欷。自古皆一贯，变化安能推？夏姬灭两国，逃作巫臣姬。西子下姑苏，一舸逐鸱夷。织室魏豹俘，作汉太平基。误置代籍中，两朝尊母仪。光武绍高祖，本系生唐儿。珊瑚破高齐，作婢舂黄糜。萧后去扬州，突厥为阏氏。女子固不定，士林亦难期。射钩后呼父，钓翁王者师。无国要孟子，有人毁仲尼。秦国逐客令，柄归丞相斯。安知魏齐首，见断箦中尸？给丧蹶张辈，廊庙冠峩危。珥貂七叶贵，何妨戎虏支？苏武却生返，邓通终死饥。主张既难测，翻覆亦其宜。地尽有何物？天外复何之？指何为而捉？足何为而驰？耳何为而听？目何为而窥？己身不自晓，此外何思惟？因倾一樽酒，题作杜秋诗。愁来独长咏，聊可以自贻。"
  },
  {
    "title": "不寝",
    "author": "杜牧",
    "dynasty": "唐代",
    "content": "到晓不成梦，思量堪白头。多无百年命，长有万般愁。世路应难尽，营生卒未休。莫言名与利，名利是身仇。"
  },
  {
    "title": "重登科",
    "author": "杜牧",
    "dynasty": "唐代",
    "content": "星汉离宫月出轮，满街含笑绮罗春。花前每被青蛾问，何事重来只一人。"
  },
  {
    "title": "寓言",
    "author": "杜牧",
    "dynasty": "唐代",
    "content": "暖风迟日柳初含，顾影看身又自惭。何事明朝独惆怅，杏花时节在江南。"
  },
  {
    "title": "盆池",
    "author": "杜牧",
    "dynasty": "唐代",
    "content": "凿破苍苔地，偷他一片天。白云生镜里，明月落阶前。"
  },
  {
    "title": "寄远",
    "author": "杜牧",
    "dynasty": "唐代",
    "content": "前山极远碧云合，清夜一声白雪微。欲寄相思千里月，溪边残照雨霏霏。"
  },
  {
    "title": "早秋客舍",
    "author": "杜牧",
    "dynasty": "唐代",
    "content": "风吹一片叶，万物已惊秋。独夜他乡泪，年年为客愁。别离何处尽，摇落几时休。不及磻溪叟，身闲长自由。"
  },
  {
    "title": "念昔游三首",
    "author": "杜牧",
    "dynasty": "唐代",
    "content": "十载飘然绳检外，樽前自献自为酬。秋山春雨闲吟处，倚遍江南寺寺楼。云门寺外逢猛雨，林黑山高雨脚长。曾奉郊宫为近侍，分明㩳㩳羽林枪。李白题诗水西寺，古木回岩楼阁风。半醒半醉游三日，红白花开山雨中。"
  },
  {
    "title": "秋霁寄远",
    "author": "杜牧",
    "dynasty": "唐代",
    "content": "初霁独登赏，西楼多远风。横烟秋水上，疏雨夕阳中。高树下山鸟，平芜飞草虫。唯应待明月，千里与君同。"
  },
  {
    "title": "台城曲二首",
    "author": "杜牧",
    "dynasty": "唐代",
    "content": "整整复斜斜，随旗簇晚沙。门外韩擒虎，楼头张丽华。谁怜容足地，却羡井中蛙。王颁兵势急，鼓下坐蛮奴。潋滟倪塘水，叉牙出骨须。干芦一炬火，回首是平芜。"
  },
  {
    "title": "有寄",
    "author": "杜牧",
    "dynasty": "唐代",
    "content": "云阔烟深树，江澄水浴秋。美人何处在，明月万山头。"
  },
  {
    "title": "七夕",
    "author": "杜牧",
    "dynasty": "唐代",
    "content": "云阶月地一相过，未抵经年别恨多。最恨明朝洗车雨，不教回脚渡天河。"
  },
  {
    "title": "秋思",
    "author": "陆游",
    "dynasty": "宋代",
    "content": "利欲驱人万火牛，江湖浪迹一沙鸥。日长似岁闲方觉，事大如天醉亦休。砧杵敲残深巷月，井梧摇落故园秋。欲舒老眼无高处，安得元龙百尺楼。"
  },
  {
    "title": "冬至日寄小侄阿宜诗",
    "author": "杜牧",
    "dynasty": "唐代",
    "content": "小侄名阿宜，未得三尺长。头圆筋骨紧，两眼明且光。去年学官人，竹马绕四廊。指挥群儿辈，意气何坚刚。今年始读书，下口三五行。随兄旦夕去，敛手整衣裳。去岁冬至日，拜我立我旁。祝尔愿尔贵，仍且寿命长。今年我江外，今日生一阳。忆尔不可见，祝尔倾一觞。阳德比君子，初生甚微茫。排阴出九地，万物随开张。一似小儿学，日就复月将。勤勤不自已，二十能文章。仕宦至公相，致君作尧汤。我家公相家，剑佩尝丁当。旧第开朱门，长安城中央。第中无一物，万卷书满堂。家集二百编，上下驰皇王。多是抚州写，今来五纪强。尚可与尔读，助尔为贤良。经书括根本，史书阅兴亡。高摘屈宋艳，浓薰班马香。李杜泛浩浩，韩柳摩苍苍。近者四君子，与古争强梁。愿尔一祝后，读书日日忙。一日读十纸，一月读一箱。朝廷用文治，大开官职场。愿尔出门去，取官如驱羊。吾兄苦好古，学问不可量。昼居府中治，夜归书满床。后贵有金玉，必不为汝藏。崔昭生崔芸，李兼生窟郎。堆钱一百屋，破散何披猖。今虽未即死，饿冻几欲僵。参军与县尉，尘土惊劻勷。一语不中治，笞箠身满疮。官罢得丝发，好买百树桑。税钱未输足，得米不敢尝。愿尔闻我语，欢喜入心肠。大明帝宫阙，杜曲我池塘。我若自潦倒，看汝争翱翔。总语诸小道，此诗不可忘。"
  },
  {
    "title": "早行",
    "author": "杜牧",
    "dynasty": "唐代",
    "content": "垂鞭信马行，数里未鸡鸣。林下带残梦，叶飞时忽惊。霜凝孤鹤迥，月晓远山横。僮仆休辞险，时平路复平。"
  },
  {
    "title": "愁",
    "author": "杜牧",
    "dynasty": "唐代",
    "content": "聚散竟无形，回肠自结成。古今留不得，离别又潜生。降虏将军思，穷秋远客情。何人更憔悴，落第泣秦京。"
  },
  {
    "title": "猿",
    "author": "杜牧",
    "dynasty": "唐代",
    "content": "月白烟青水暗流，孤猿衔恨叫中秋。三声欲断疑肠断，饶是少年今白头。"
  },
  {
    "title": "柳绝句",
    "author": "杜牧",
    "dynasty": "唐代",
    "content": "数树新开翠影齐，倚风情态被春迷。依依故国樊川恨，半掩村桥半掩溪。"
  },
  {
    "title": "独酌",
    "author": "杜牧",
    "dynasty": "唐代",
    "content": "窗外正风雪，拥炉开酒缸。何如钓船雨，篷底睡秋江。"
  },
  {
    "title": "云",
    "author": "杜牧",
    "dynasty": "唐代",
    "content": "东西那有碍，出处岂虚心。晓入洞庭阔，暮归巫峡深。渡江随鸟影，拥树隔猿吟。莫隐高唐去，枯苗待作霖。"
  },
  {
    "title": "冬至日遇京使发寄舍弟",
    "author": "杜牧",
    "dynasty": "唐代",
    "content": "远信初凭双鲤去，他乡正遇一阳生。尊前岂解愁家国，辇下唯能忆弟兄。旅馆夜忧姜被冷，暮江寒觉晏裘轻。竹门风过还惆怅，疑是松窗雪打声。"
  },
  {
    "title": "芭蕉",
    "author": "杜牧",
    "dynasty": "唐代",
    "content": "芭蕉为雨移，故向窗前种。怜渠点滴声，留得归乡梦。梦远莫归乡，觉来一翻动。"
  },
  {
    "title": "郡斋独酌（黄州作）",
    "author": "杜牧",
    "dynasty": "唐代",
    "content": "前年鬓生雪，今年须带霜。时节序鳞次，古今同雁行。甘英穷西海，四万到洛阳。东南我所见，北可计幽荒。中画一万国，角角棋布方。地顽压不穴，天迥老不僵。屈指百万世，过如霹雳忙。人生落其内，何者为彭殇？促束自系缚，儒衣宽且长。旗亭雪中过，敢问当垆娘。我爱李侍中，标标七尺强。白羽八扎弓，髀压绿檀枪。风前略横阵，紫髯分两傍。淮西万虎士，怒目不敢当。功成赐宴麟德殿，猿超鹘掠广球场。三千宫女侧头看，相排踏碎双明珰。旌竿幖幖旗㸌㸌，意气横鞭归故乡。我爱朱处士，三吴当中央。罢亚百顷稻，西风吹半黄。尚可活乡里，岂唯满囷仓？后岭翠扑扑，前溪碧泱泱。雾晓起凫雁，日晚下牛羊。叔舅欲饮我，社瓮尔来尝。伯姊子欲归，彼亦有壶浆。西阡下柳坞，东陌绕荷塘。姻亲骨肉舍，烟火遥相望。太守政如水，长官贪似狼。征输一云毕，任尔自存亡。我昔造其室，羽仪鸾鹤翔。交横碧流上，竹映琴书床。出语无近俗，尧舜禹武汤。问今天子少，谁人为栋梁？我曰天子圣，晋公提纪纲。联兵数十万，附海正诛沧。谓言大义小不义，取易卷席如探囊。犀甲吴兵斗弓弩，蛇矛燕戟驰锋铓。岂知三载几百战，钩车不得望其墙！答云此山外，有事同胡羌。谁将国伐叛，话与钓鱼郎？溪南重回首，一径出修篁。尔来十三岁，斯人未曾忘。往往自抚己，泪下神苍茫。御史诏分洛，举趾何猖狂！阙下谏官业，拜疏无文章。寻僧解忧梦，乞酒缓愁肠。岂为妻子计，未去山林藏。平生五色线，愿补舜衣裳。弦歌教燕赵，兰芷浴河湟。腥膻一扫洒，凶狠皆披攘。生人但眠食，寿域富农桑。孤吟志在此，自亦笑荒唐。江郡雨初霁，刀好截秋光。池边成独酌，拥鼻菊枝香。醺酣更唱太平曲，仁圣天子寿无疆。"
  },
  {
    "title": "卜算子·咏梅",
    "author": "陆游",
    "dynasty": "宋代",
    "content": "驿外断桥边，寂寞开无主。已是黄昏独自愁，更着风和雨。(着 同：著)无意苦争春，一任群芳妒。零落成泥碾作尘，只有香如故。"
  },
  {
    "title": "游山西村",
    "author": "陆游",
    "dynasty": "宋代",
    "content": "莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。"
  },
  {
    "title": "钗头凤·红酥手",
    "author": "陆游",
    "dynasty": "宋代",
    "content": "红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！"
  },
  {
    "title": "示儿",
    "author": "陆游",
    "dynasty": "宋代",
    "content": "死去元知万事空，但悲不见九州同。王师北定中原日，家祭无忘告乃翁。"
  },
  {
    "title": "冬夜读书示子聿",
    "author": "陆游",
    "dynasty": "宋代",
    "content": "古人学问无遗力，少壮工夫老始成。纸上得来终觉浅，绝知此事要躬行。"
  },
  {
    "title": "十一月四日风雨大作二首",
    "author": "陆游",
    "dynasty": "宋代",
    "content": "风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。"
  },
  {
    "title": "书愤",
    "author": "陆游",
    "dynasty": "宋代",
    "content": "早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！"
  },
  {
    "title": "临安春雨初霁",
    "author": "陆游",
    "dynasty": "宋代",
    "content": "世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。"
  },
  {
    "title": "诉衷情·当年万里觅封侯",
    "author": "陆游",
    "dynasty": "宋代",
    "content": "当年万里觅封侯，匹马戍梁州。关河梦断何处？尘暗旧貂裘。胡未灭，鬓先秋，泪空流。此生谁料，心在天山，身老沧洲。"
  },
  {
    "title": "秋夜将晓出篱门迎凉有感二首",
    "author": "陆游",
    "dynasty": "宋代",
    "content": "迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。"
  },
  {
    "title": "沈园二首·其一",
    "author": "陆游",
    "dynasty": "宋代",
    "content": "城上斜阳画角哀，沈园非复旧池台。伤心桥下春波绿，曾是惊鸿照影来。"
  },
  {
    "title": "病起书怀",
    "author": "陆游",
    "dynasty": "宋代",
    "content": "病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。"
  },
  {
    "title": "除夜雪",
    "author": "陆游",
    "dynasty": "宋代",
    "content": "北风吹雪四更初，嘉瑞天教及岁除。半盏屠苏犹未举，灯前小草写桃符。"
  },
  {
    "title": "剑门道中遇微雨",
    "author": "陆游",
    "dynasty": "宋代",
    "content": "衣上征尘杂酒痕，远游无处不消魂。此身合是诗人未？细雨骑驴入剑门。"
  },
  {
    "title": "秋夜将晓出篱门迎凉有感",
    "author": "陆游",
    "dynasty": "宋代",
    "content": "三万里河东入海，五千仞岳上摩天。遗民泪尽胡尘里，南望王师又一年。"
  },
  {
    "title": "十一月四日风雨大作·其二",
    "author": "陆游",
    "dynasty": "宋代",
    "content": "僵卧孤村不自哀，尚思为国戍轮台。夜阑卧听风吹雨，铁马冰河入梦来。"
  },
  {
    "title": "梅花绝句二首·其一",
    "author": "陆游",
    "dynasty": "宋代",
    "content": "闻道梅花坼晓风，雪堆遍满四山中。何方可化身千亿，一树梅前一放翁。"
  },
  {
    "title": "金错刀行",
    "author": "陆游",
    "dynasty": "宋代",
    "content": "黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！"
  },
  {
    "title": "读书",
    "author": "陆游",
    "dynasty": "宋代",
    "content": "归志宁无五亩园，读书本意在元元。灯前目力虽非昔，犹课蝇头二万言。"
  },
  {
    "title": "谢池春·壮岁从戎",
    "author": "陆游",
    "dynasty": "宋代",
    "content": "壮岁从戎，曾是气吞残虏。阵云高、狼烟夜举。朱颜青鬓，拥雕戈西戍。笑儒冠、自来多误。功名梦断，却泛扁舟吴楚。漫悲歌、伤怀吊古。烟波无际，望秦关何处。叹流年、又成虚度。"
  },
  {
    "title": "十二月二日夜梦游沈氏园亭",
    "author": "陆游",
    "dynasty": "宋代",
    "content": "城南小陌又逢春，只见梅花不见人。玉骨久成泉下土，墨痕犹锁壁间尘。"
  },
  {
    "title": "长相思·云千重",
    "author": "陆游",
    "dynasty": "宋代",
    "content": "云千重，水千重，身在千重云水中。月明收钓筒。头未童，耳未聋，得酒犹能双脸红。一尊谁与同。"
  },
  {
    "title": "对酒",
    "author": "陆游",
    "dynasty": "宋代",
    "content": "闲愁如飞雪，入酒即消融。好花如故人，一笑杯自空。流莺有情亦念我，柳边尽日啼春风。长安不到十四载，酒徒往往成衰翁。九环宝带光照地，不如留君双颊红。"
  },
  {
    "title": "沈园二首·其二",
    "author": "陆游",
    "dynasty": "宋代",
    "content": "梦断香消四十年，沈园柳老不吹绵。此身行作稽山土，犹吊遗踪一泫然。"
  },
  {
    "title": "秋波媚·七月十六日晚登高兴亭望长安南山",
    "author": "陆游",
    "dynasty": "宋代",
    "content": "秋到边城角声哀，烽火照高台。悲歌击筑，凭高酹酒，此兴悠哉。多情谁似南山月，特地暮云开。灞桥烟柳，曲江池馆，应待人来。"
  },
  {
    "title": "夜游宫·记梦寄师伯浑",
    "author": "陆游",
    "dynasty": "宋代",
    "content": "雪晓清笳乱起。梦游处、不知何地。铁骑无声望似水。想关河，雁门西，青海际。睡觉寒灯里。漏声断、月斜窗纸。自许封侯在万里。有谁知，鬓虽残，心未死。"
  },
  {
    "title": "初夏绝句",
    "author": "陆游",
    "dynasty": "宋代",
    "content": "纷纷红紫已成尘，布谷声中夏令新。夹路桑麻行不尽，始知身是太平人。"
  },
  {
    "title": "书愤二首",
    "author": "陆游",
    "dynasty": "宋代",
    "content": "白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。"
  },
  {
    "title": "鹊桥仙·华灯纵博",
    "author": "陆游",
    "dynasty": "宋代",
    "content": "华灯纵博，雕鞍驰射，谁记当年豪举。酒徒一半取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、官家赐与。"
  },
  {
    "title": "鹊桥仙·一竿风月",
    "author": "陆游",
    "dynasty": "宋代",
    "content": "一竿风月，一蓑烟雨，家在钓台西住。卖鱼生怕近城门，况肯到红尘深处？潮生理棹，潮平系缆，潮落浩歌归去。时人错把比严光，我自是无名渔父。"
  },
  {
    "title": "闻武均州报已复西京",
    "author": "陆游",
    "dynasty": "宋代",
    "content": "白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。"
  },
  {
    "title": "幽居初夏",
    "author": "陆游",
    "dynasty": "宋代",
    "content": "湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。"
  },
  {
    "title": "夜泊水村",
    "author": "陆游",
    "dynasty": "宋代",
    "content": "腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。"
  },
  {
    "title": "文章",
    "author": "陆游",
    "dynasty": "宋代",
    "content": "文章本天成，妙手偶得之。粹然无疵瑕，岂复须人为？君看古彝器，巧拙两无施。汉最近先秦，固已殊淳漓。胡部何为者，豪竹杂哀丝。后夔不复作，千载谁与期？"
  },
  {
    "title": "鹧鸪天·家住苍烟落照间",
    "author": "陆游",
    "dynasty": "宋代",
    "content": "家住苍烟落照间，丝毫尘事不相关。斟残玉瀣行穿竹，卷罢《黄庭》卧看山。贪啸傲，任衰残，不妨随处一开颜。元知造物心肠别，老却英雄似等闲！"
  },
  {
    "title": "鹧鸪天·懒向青门学种瓜",
    "author": "陆游",
    "dynasty": "宋代",
    "content": "懒向青门学种瓜，只将渔钓送年华。双双新燕飞春岸，片片轻鸥落晚沙。歌缥缈，舻呕哑，酒如清露鲊如花。逢人问道归何处，笑指船儿此是家。"
  },
  {
    "title": "柳桥晚眺",
    "author": "陆游",
    "dynasty": "宋代",
    "content": "小浦闻鱼跃，横林待鹤归。闲云不成雨，故傍碧山飞。"
  },
  {
    "title": "木兰花·立春日作",
    "author": "陆游",
    "dynasty": "宋代",
    "content": "三年流落巴山道，破尽青衫尘满帽。身如西瀼渡头云，愁抵瞿塘关上草。春盘春酒年年好，试戴银旛判醉倒。今朝一岁大家添，不是人间偏我老。"
  },
  {
    "title": "春游",
    "author": "陆游",
    "dynasty": "宋代",
    "content": "沈家园里花如锦，半是当年识放翁。也信美人终作土，不堪幽梦太匆匆。"
  },
  {
    "title": "梅花绝句·其二",
    "author": "陆游",
    "dynasty": "宋代",
    "content": "幽谷那堪更北枝，年年自分着花迟。高标逸韵君知否，正是层冰积雪时。"
  },
  {
    "title": "鹧鸪天·插脚红尘已是颠",
    "author": "陆游",
    "dynasty": "宋代",
    "content": "插脚红尘已是颠。更求平地上青天。新来有个生涯别，买断烟波不用钱。沽酒市，采菱船。醉听风雨拥蓑眠。三山老子真堪笑，见事迟来四十年。"
  },
  {
    "title": "鹊桥仙·夜闻杜鹃",
    "author": "陆游",
    "dynasty": "宋代",
    "content": "茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。催成清泪，惊残孤梦，又拣深枝飞去。故山犹自不堪听，况半世、飘然羁旅！"
  },
  {
    "title": "蝶恋花·禹庙兰亭今古路",
    "author": "陆游",
    "dynasty": "宋代",
    "content": "禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。冉冉年华留不住。镜里朱颜，毕竟消磨去。一句丁宁君记取。神仙须是闲人做。"
  },
  {
    "title": "朝中措·梅",
    "author": "陆游",
    "dynasty": "宋代",
    "content": "幽姿不入少年场。无语只凄凉。一个飘零身世，十分冷淡心肠。江头月底，新诗旧梦，孤恨清香。任是春风不管，也曾先识东皇。"
  },
  {
    "title": "题醉中所作草书卷后",
    "author": "陆游",
    "dynasty": "宋代",
    "content": "胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。"
  },
  {
    "title": "诉衷情·青衫初入九重城",
    "author": "陆游",
    "dynasty": "宋代",
    "content": "青衫初入九重城，结友尽豪英。蜡封夜半传檄，驰骑谕幽并。时易失，志难成，鬓丝生。平章风月，弹压江山，别是功名。"
  },
  {
    "title": "乌夜啼·纨扇婵娟素月",
    "author": "陆游",
    "dynasty": "宋代",
    "content": "纨扇婵娟素月，纱巾缥缈轻烟。高槐叶长阴初合，清润雨馀天。弄笔斜行小草，钩帘浅醉闲眠。更无一点尘埃到，枕上听新蝉。"
  },
  {
    "title": "南乡子·归梦寄吴樯",
    "author": "陆游",
    "dynasty": "宋代",
    "content": "归梦寄吴樯，水驿江程去路长。想见芳洲初系缆，斜阳，烟树参差认武昌。愁鬓点新霜，曾是朝衣染御香。重到故乡交旧少，凄凉，却恐他乡胜故乡。"
  },
  {
    "title": "三月十七日夜醉中作",
    "author": "陆游",
    "dynasty": "宋代",
    "content": "前年脍鲸东海上，白浪如山寄豪壮；去年射虎南山秋，夜归急雪满貂裘。今年摧颓最堪笑，华发苍颜羞自照。谁知得酒尚能狂，脱帽向人时大叫。逆胡未灭心未平，孤剑床头铿有声。破驿梦回灯欲死，打窗风雨正三更。"
  },
  {
    "title": "汉宫春·初自南郑来成都作",
    "author": "陆游",
    "dynasty": "宋代",
    "content": "羽箭雕弓，忆呼鹰古垒，截虎平川。吹笳暮归野帐，雪压青毡。淋漓醉墨，看龙蛇飞落蛮笺。人误许、诗情将略，一时才气超然。何事又作南来，看重阳药市，元夕灯山？花时万人乐处，欹帽垂鞭。闻歌感旧，尚时时流涕尊前。君记取、封侯事在。功名不信由天。"
  },
  {
    "title": "临江仙·离果州作",
    "author": "陆游",
    "dynasty": "宋代",
    "content": "鸠雨催成新绿，燕泥收尽残红。春光还与美人同。论心空眷眷，分袂却匆匆。只道真情易写，那知怨句难工。水流云散各西东。半廊花院月，一帽柳桥风。"
  },
  {
    "title": "自嘲",
    "author": "陆游",
    "dynasty": "宋代",
    "content": "少读诗书陋汉唐，莫年身世寄农桑。骑驴两脚欲到地，爱酒一樽常在旁。老去形容虽变改，醉来意气尚轩昂。太行王屋何由动，堪笑愚公不自量。"
  },
  {
    "title": "过小孤山大孤山",
    "author": "陆游",
    "dynasty": "宋代",
    "content": "　　八月一日，过烽火矶。南朝自武昌至京口，列置烽燧，此山当是其一也。自舟中望山，突兀而已。及抛江过其下，嵌岩窦穴，怪奇万状，色泽莹润，亦与它石迥异。又有一石，不附山，杰然特起，高百余尺，丹藤翠蔓，罗络其上，如宝装屏风。是日风静，舟行颇迟，又秋深潦缩，故得尽见。杜老所谓“幸有舟楫迟，得尽所历妙”也。　　过澎浪矶、小孤山，二山东西相望。 小孤属舒州宿松县，有戍兵。凡江中独山，如金山、焦山、落星之类，皆名天下，然峭拔秀丽皆不可与小孤比。自数十里外望之，碧峰巉然孤起，上干云霄，已非它山可拟，愈近愈秀，冬夏晴雨，姿态万变，信造化之尤物也。但祠宇极于荒残，若稍饰以楼观亭榭，与江山相发挥，自当高出金山之上矣。庙在山之西麓，额曰“惠济”，神曰“安济夫人”。绍兴初，张魏公自湖湘还，尝加营葺，有碑载其事。又有别祠在澎浪矶，属江州彭泽县，三面临江，倒影水中，亦占一山之胜。舟过矶，虽无风，亦浪涌，盖以此得名也。昔人诗有“舟中估客莫漫狂，小姑前年嫁彭郎”之句，传者因谓小孤庙有彭郎像，澎浪庙有小姑像，实不然也。晚泊沙夹，距小孤一里。微雨，复以小艇游庙中，南望彭泽、都昌诸山，烟雨空濛，鸥鹭灭没，极登临之胜，徙倚久之而归。方立庙门，有俊鹘抟水禽，掠江东南去，甚可壮也。庙祝云，山有栖鹘甚多。　　二日早，行未二十里，忽风云腾涌，急系缆。俄复开霁，遂行。泛彭蠡口，四望无际，乃知太白“开帆入天镜”之句为妙。始见庐山及大孤。大孤状类西梁，虽不可拟小姑之秀丽，然小孤之旁，颇有沙洲葭苇，大孤则四际渺弥皆大江，望之如浮水面，亦一奇也。江自湖口分一支为南江，盖江西路也。江水浑浊，每汲用，皆以杏仁澄之，过夕乃可饮。南江则极清澈，合处如引绳，不相乱。晚抵江州，州治德化县，即唐之浔阳县，柴桑、栗里，皆其地也；南唐为奉化军节度，今为定江军。岸土赤而壁立，东坡先生所谓“舟人指点岸如赪”者也。泊湓浦，水亦甚清，不与江水乱。自七月二十六日至是，首尾才六日，其间一日阻风不行，实以四日半溯流行七百里云。"
  },
  {
    "title": "沁园春·孤鹤归飞",
    "author": "陆游",
    "dynasty": "宋代",
    "content": "孤鹤归飞，再过辽天，换尽旧人。念累累枯冢，茫茫梦境，王侯蝼蚁，毕竟成尘。载酒园林，寻花巷陌，当日何曾轻负春。流年改，叹围腰带剩，点鬓霜新。交亲零落如云，又岂料如今馀此身。幸眼明身健，茶甘饭软，非惟我老，更有人贫。躲尽危机，消残壮志，短艇湖中闲采莼。吾何恨，有渔翁共醉，溪友为邻。"
  },
  {
    "title": "水调歌头·多景楼",
    "author": "陆游",
    "dynasty": "宋代",
    "content": "江左占形胜，最数古徐州。连山如画，佳处缥缈著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。"
  },
  {
    "title": "乙卯重五诗",
    "author": "陆游",
    "dynasty": "宋代",
    "content": "重五山村好，榴花忽已繁。粽包分两髻，艾束著危冠。旧俗方储药，羸躯亦点丹。日斜吾事毕，一笑向杯盘。"
  },
  {
    "title": "点绛唇·采药归来",
    "author": "陆游",
    "dynasty": "宋代",
    "content": "采药归来，独寻茅店沽新酿。暮烟千嶂。处处闻渔唱。醉弄扁舟，不怕黏天浪。江湖上，遮回疏放。作个闲人样。"
  },
  {
    "title": "晚泊",
    "author": "陆游",
    "dynasty": "宋代",
    "content": "半世无归似转蓬，今年作梦到巴东。身游万死一生地，路入千峰百嶂中。邻舫有时来乞火，丛祠无处不祈风。晚潮又泊淮南岸，落日啼鸦戍堞空。"
  },
  {
    "title": "秋夜读书每以二鼓尽为节",
    "author": "陆游",
    "dynasty": "宋代",
    "content": "腐儒碌碌叹无奇，独喜遗编不我欺。白发无情侵老境，青灯有味似儿时。高梧策策传寒意，叠鼓冬冬迫睡期。秋夜渐长饥作祟，一杯山药进琼糜。"
  },
  {
    "title": "村居书喜",
    "author": "陆游",
    "dynasty": "宋代",
    "content": "红桥梅市晓山横，白塔樊江春水生。花气袭人知骤暖，鹊声穿树喜新晴。坊场酒贱贫犹醉，原野泥深老亦耕。最喜先期官赋足，经年无吏叩柴荆。"
  },
  {
    "title": "浪淘沙·丹阳浮玉亭席上作",
    "author": "陆游",
    "dynasty": "宋代",
    "content": "绿树暗长亭，几把离尊。阳关常恨不堪闻。何况今朝秋色里，身是行人。清泪浥罗巾，各自消魂。一江离恨恰平分。安得千寻横铁锁，截断烟津？"
  },
  {
    "title": "枕上作",
    "author": "陆游",
    "dynasty": "宋代",
    "content": "萧萧白发卧扁舟，死尽中朝旧辈流。万里关河孤枕梦，五更风雨四山秋。郑虔自笑穷耽酒，李广何妨老不侯。犹有少年风味在，吴笺著句写清愁。"
  },
  {
    "title": "黄州",
    "author": "陆游",
    "dynasty": "宋代",
    "content": "局促常悲类楚囚，迁流还叹学齐优。江声不尽英雄恨，天意无私草木秋。万里羁愁添白发，一帆寒日过黄州。君看赤壁终陈迹，生子何须似仲谋！"
  },
  {
    "title": "采桑子·宝钗楼上妆梳晚",
    "author": "陆游",
    "dynasty": "宋代",
    "content": "宝钗楼上妆梳晚，懒上秋千。闲拨沉烟。金缕衣宽睡髻偏。鳞鸿不寄辽东信，又是经年。弹泪花前。愁入春风十四弦。"
  },
  {
    "title": "浣溪沙·和无咎韵",
    "author": "陆游",
    "dynasty": "宋代",
    "content": "懒向沙头醉玉瓶，唤君同赏小窗明。夕阳吹角最关情。忙日苦多闲日少，新愁常续旧愁生。客中无伴怕君行。"
  },
  {
    "title": "观村童戏溪上",
    "author": "陆游",
    "dynasty": "宋代",
    "content": "雨余溪水掠堤平，闲看村童谢晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。"
  },
  {
    "title": "清商怨·葭萌驿作",
    "author": "陆游",
    "dynasty": "宋代",
    "content": "江头日暮痛饮，乍雪晴犹凛。山驿凄凉，灯昏人独寝。鸳机新寄断锦，叹往事、不堪重省。梦破南楼，绿云堆一枕。"
  },
  {
    "title": "渔家傲·寄仲高",
    "author": "陆游",
    "dynasty": "宋代",
    "content": "东望山阴何处是？往来一万三千里。写得家书空满纸。流清泪，书回已是明年事。寄语红桥桥下水，扁舟何日寻兄弟？行遍天涯真老矣。愁无寐，鬓丝几缕茶烟里。"
  },
  {
    "title": "蝶恋花·桐叶晨飘蛩夜语",
    "author": "陆游",
    "dynasty": "宋代",
    "content": "桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。"
  },
  {
    "title": "六月十四日宿东林寺",
    "author": "陆游",
    "dynasty": "宋代",
    "content": "看尽江湖千万峰，不嫌云梦芥吾胸。戏招西塞山前月，来听东林寺里钟。远客岂知今再到，老僧能记昔相逢。虚窗熟睡谁惊觉，野碓无人夜自舂。"
  },
  {
    "title": "春残",
    "author": "李清照",
    "dynasty": "宋代",
    "content": "春残何事苦思乡，病里梳头恨最长。梁燕语多终日在，蔷薇风细一帘香。"
  },
  {
    "title": "秋晚登城北门",
    "author": "陆游",
    "dynasty": "宋代",
    "content": "幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。"
  },
  {
    "title": "雪夜感旧",
    "author": "陆游",
    "dynasty": "宋代",
    "content": "江月亭前桦烛香，龙门阁上驮声长。乱山古驿经三折，小市孤城宿两当。晚岁犹思事鞍马，当时那信老耕桑。绿沉金锁俱尘委，雪洒寒灯泪数行。"
  },
  {
    "title": "双头莲·呈范至能待制",
    "author": "陆游",
    "dynasty": "宋代",
    "content": "华鬓星星，惊壮志成虚，此身如寄。萧条病骥。向暗里、消尽当年豪气。梦断故国山川，隔重重烟水。身万里，旧社凋零，青门俊游谁记？尽道锦里繁华，叹官闲昼永，柴荆添睡。清愁自醉。念此际、付与何人心事。纵有楚柁吴樯，知何时东逝？空怅望，鲙美菰香，秋风又起。"
  },
  {
    "title": "好事近·湓口放船归",
    "author": "陆游",
    "dynasty": "宋代",
    "content": "湓口放船归，薄暮散花洲宿。两岸白苹红蓼，映一蓑新绿。有沽酒处便为家，菱芡四时足。明日又乘风去，任江南江北。"
  },
  {
    "title": "观大散关图有感",
    "author": "陆游",
    "dynasty": "宋代",
    "content": "上马击狂胡，下马草军书。二十抱此志，五十犹癯儒。大散陈仓间，山川郁盘纡。劲气钟义士，可与共壮图。坡陁咸阳城，秦汉之故都。王气浮夕霭，宫室生春芜。安得从王师，汛扫迎皇舆？黄河与函谷，四海通舟车。士马发燕赵，布帛来青徐。先当营七庙，次第画九衢。偏师缚可汗，倾都观受俘。上寿大安宫，复如正观初。丈夫毕此愿，死与蝼蚁殊。志大浩无期，醉胆空满躯。"
  },
  {
    "title": "二月二十四日作",
    "author": "陆游",
    "dynasty": "宋代",
    "content": "棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。"
  },
  {
    "title": "忆昔",
    "author": "韦庄",
    "dynasty": "唐代",
    "content": "昔年曾向五陵游，子夜歌清月满楼。银烛树前长似昼，露桃花里不知秋。西园公子名无忌，南国佳人号莫愁。今日乱离俱是梦，夕阳唯见水东流！"
  },
  {
    "title": "赠猫三首·其二",
    "author": "陆游",
    "dynasty": "宋代",
    "content": "裹盐迎得小狸奴，尽护山房万卷书。惭愧家贫策勋薄，寒无毡坐食无鱼。"
  },
  {
    "title": "看梅绝句",
    "author": "陆游",
    "dynasty": "宋代",
    "content": "老子舞时不须拍，梅花乱插乌巾香。樽前作剧莫相笑，我死诸君思此狂。"
  },
  {
    "title": "落梅二首",
    "author": "陆游",
    "dynasty": "宋代",
    "content": "雪虐风饕愈凛然，花中气节最高坚。过时自会飘零去，耻向东君更乞怜。醉折残梅一两枝，不妨桃李自逢时。向来冰雪凝严地，力斡春回竟是谁？"
  },
  {
    "title": "五月十一日夜且半梦从大驾亲征尽复汉唐故地",
    "author": "陆游",
    "dynasty": "宋代",
    "content": "五月十一日，夜且半，梦从大驾亲征，尽复汉、唐故地。见城邑人物繁丽，云：西凉府也。喜甚，马上作长句，未终篇而觉，乃足成之。天宝胡兵陷两京，北庭安西无汉营。五百年间置不问，圣主下诏初亲征。熊罴百万从銮驾，故地不劳传檄下。筑城绝塞进新图，排仗行宫宣大赦。冈峦极目汉山川，文书初用淳熙年。驾前六军错锦锈，秋风鼓角声满天。苜蓿峰前尽亭障，平安火在交河上。凉州女儿满高楼，梳头已学京都样。"
  },
  {
    "title": "西村",
    "author": "陆游",
    "dynasty": "宋代",
    "content": "乱山深处小桃源，往岁求浆忆叩门。高柳簇桥初转马，数家临水自成村。茂林风送幽禽语，坏壁苔侵醉墨痕。一首清诗记今夕，细云新月耿黄昏。"
  },
  {
    "title": "宴西楼",
    "author": "陆游",
    "dynasty": "宋代",
    "content": "西楼遗迹尚豪雄，锦绣笙箫在半空。万里因循成久客，一年容易又秋风。烛光低映珠鞴丽，酒晕徐添玉颊红。归路迎凉更堪爱，摩诃池上月方中。"
  },
  {
    "title": "龙兴寺吊少陵先生寓居",
    "author": "陆游",
    "dynasty": "宋代",
    "content": "中原草草失承平，戍火胡尘到两京。扈跸老臣身万里，天寒来此听江声！"
  },
  {
    "title": "送七兄赴扬州帅幕",
    "author": "陆游",
    "dynasty": "宋代",
    "content": "初报边烽照石头，旋闻胡马集瓜州。诸公谁听刍荛策，吾辈空怀畎亩忧。急雪打窗心共碎，危楼望远涕俱流。岂知今日淮南路，乱絮飞花送客舟。"
  },
  {
    "title": "一壶歌",
    "author": "陆游",
    "dynasty": "宋代",
    "content": "长安市上醉春风，乱插繁花满帽红。看尽人间兴废事，不曾富贵不曾穷。"
  },
  {
    "title": "好事近·秋晓上莲峰",
    "author": "陆游",
    "dynasty": "宋代",
    "content": "秋晓上莲峰，高蹑倚天青壁。谁与放翁为伴？有天坛轻策。铿然忽变赤龙飞，雷雨四山黑。谈笑做成丰岁，笑禅龛楖栗。"
  },
  {
    "title": "哀郢二首",
    "author": "陆游",
    "dynasty": "宋代",
    "content": "远接商周祚最长，北盟齐晋势争强。章华歌舞终萧瑟，云梦风烟旧莽苍。草合故宫惟雁起，盗穿荒冢有狐藏。离骚未尽灵均恨，志士千秋泪满裳。荆州十月早梅春，徂岁真同下阪轮。天地何心穷壮士，江湖从古著羁臣。淋漓痛饮长亭暮，慷慨悲歌白发新。欲吊章华无处问，废城霜露湿荆榛。"
  },
  {
    "title": "秋兴",
    "author": "王昌龄",
    "dynasty": "唐代",
    "content": "日暮西北堂，凉风洗修木。著书在南窗，门馆常肃肃。苔草延古意，视听转幽独。或问余所营，刈黍就寒谷。"
  },
  {
    "title": "朝中措·代谭德称作",
    "author": "陆游",
    "dynasty": "宋代",
    "content": "怕歌愁舞懒逢迎。妆晚托春酲。总是向人深处，当时枉道无情。关心近日，啼红密诉，剪绿深盟。杏馆花阴恨浅，画堂银烛嫌明。"
  },
  {
    "title": "月上海棠·斜阳废苑朱门闭",
    "author": "陆游",
    "dynasty": "宋代",
    "content": "成都城南有蜀王旧苑，尤多梅，皆二百余年古木。斜阳废苑朱门闭，吊兴亡、遗恨泪痕里。淡淡宫梅，也依然、点酥剪水。凝愁处，似忆宣华旧事。行人别有凄凉意，折幽香、谁与寄千里。伫立江皋，杳难逢、陇头归骑。音尘远，楚天危楼独倚。"
  },
  {
    "title": "度浮桥至南台",
    "author": "陆游",
    "dynasty": "宋代",
    "content": "客中多病废登临，闻说南台试一寻。九轨徐行怒涛上，千艘横系大江心。寺楼钟鼓催昏晓，墟落云烟自古今。白发未除豪气在，醉吹横笛坐榕阴。"
  },
  {
    "title": "乌夜啼·金鸭余香尚暖",
    "author": "陆游",
    "dynasty": "宋代",
    "content": "金鸭余香尚暖，绿窗斜日偏明。兰膏香染云鬟腻，钗坠滑无声。冷落秋千伴侣，阑珊打马心情。绣屏惊断潇湘梦，花外一声莺。"
  },
  {
    "title": "农家叹",
    "author": "陆游",
    "dynasty": "宋代",
    "content": "有山皆种麦，有水皆种秔。牛领疮见骨，叱叱犹夜耕。竭力事本业，所愿乐太平。门前谁剥啄？县吏征租声。一身入县庭，日夜穷笞搒。人孰不惮死？自计无由生。还家欲具说，恐伤父母情。老人傥得食，妻子鸿毛轻。"
  },
  {
    "title": "醉中感怀",
    "author": "陆游",
    "dynasty": "宋代",
    "content": "早岁君王记姓名，只今憔悴客边城。青衫犹是鵷行旧，白发新从剑外生。古戍旌旗秋惨淡，高城刁斗夜分明。壮心未许全消尽，醉听檀槽出塞声。"
  },
  {
    "title": "青玉案·与朱景参会北岭",
    "author": "陆游",
    "dynasty": "宋代",
    "content": "西风挟雨声翻浪。恰洗尽、黄茅瘴。老惯人间齐得丧。千岩高卧，五湖归棹，替却凌烟像。故人小驻平戎帐，白羽腰间气何壮。我老渔樵君将相。小槽红酒，晚香丹荔，记取蛮江上。"
  },
  {
    "title": "虞美人·春花秋月何时了",
    "author": "李煜",
    "dynasty": "五代",
    "content": "春花秋月何时了？往事知多少。小楼昨夜又东风，故国不堪回首月明中。雕栏玉砌应犹在，只是朱颜改。问君能有几多愁？恰似一江春水向东流。(栏 同：阑)"
  },
  {
    "title": "相见欢·无言独上西楼",
    "author": "李煜",
    "dynasty": "五代",
    "content": "无言独上西楼，月如钩。寂寞梧桐深院锁清秋。剪不断，理还乱，是离愁。别是一般滋味在心头。"
  },
  {
    "title": "浪淘沙令·帘外雨潺潺",
    "author": "李煜",
    "dynasty": "五代",
    "content": "帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山。别时容易见时难。流水落花春去也，天上人间。"
  },
  {
    "title": "相见欢·林花谢了春红",
    "author": "李煜",
    "dynasty": "五代",
    "content": "林花谢了春红，太匆匆。无奈朝来寒雨晚来风。胭脂泪，相留醉，几时重。自是人生长恨水长东。"
  },
  {
    "title": "长相思·一重山",
    "author": "李煜",
    "dynasty": "五代",
    "content": "一重山，两重山。山远天高烟水寒，相思枫叶丹。菊花开，菊花残。塞雁高飞人未还，一帘风月闲。"
  },
  {
    "title": "破阵子·四十年来家国",
    "author": "李煜",
    "dynasty": "五代",
    "content": "四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。"
  },
  {
    "title": "清平乐·别来春半",
    "author": "李煜",
    "dynasty": "五代",
    "content": "别来春半，触目柔肠断。砌下落梅如雪乱，拂了一身还满。雁来音信无凭，路遥归梦难成。离恨恰如春草，更行更远还生。"
  },
  {
    "title": "望江南·多少恨",
    "author": "李煜",
    "dynasty": "五代",
    "content": "多少恨，昨夜梦魂中。还似旧时游上苑，车如流水马如龙。花月正春风。"
  },
  {
    "title": "乌夜啼·昨夜风兼雨",
    "author": "李煜",
    "dynasty": "五代",
    "content": "昨夜风兼雨，帘帏飒飒秋声。烛残漏断频欹枕，起坐不能平。　世事漫随流水，算来一梦浮生。醉乡路稳宜频到，此外不堪行。"
  },
  {
    "title": "虞美人·风回小院庭芜绿",
    "author": "李煜",
    "dynasty": "五代",
    "content": "风回小院庭芜绿，柳眼春相续。凭阑半日独无言，依旧竹声新月似当年。笙歌未散尊罍在，池面冰初解。烛明香暗画堂深，满鬓青霜残雪思难任。"
  },
  {
    "title": "渔父·浪花有意千里雪",
    "author": "李煜",
    "dynasty": "五代",
    "content": "浪花有意千里雪，桃花无言一队春。一壶酒，一竿身，快活如侬有几人。"
  },
  {
    "title": "临江仙·樱桃落尽春归去",
    "author": "李煜",
    "dynasty": "五代",
    "content": "樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。别巷寂寥人散后，望残烟草低迷。炉香闲袅凤凰儿，空持罗带，回首恨依依。"
  },
  {
    "title": "子夜歌·人生愁恨何能免",
    "author": "李煜",
    "dynasty": "五代",
    "content": "人生愁恨何能免，销魂独我情何限！故国梦重归，觉来双泪垂。高楼谁与上？长记秋晴望。往事已成空，还如一梦中。"
  },
  {
    "title": "渔父·一棹春风一叶舟",
    "author": "李煜",
    "dynasty": "五代",
    "content": "一棹春风一叶舟，一纶茧缕一轻钩。花满渚，酒满瓯，万顷波中得自由。"
  },
  {
    "title": "菩萨蛮·花明月暗笼轻雾",
    "author": "李煜",
    "dynasty": "五代",
    "content": "花明月暗笼轻雾，今宵好向郎边去。刬袜步香阶，手提金缕鞋。画堂南畔见，一向偎人颤。奴为出来难，教君恣意怜。"
  },
  {
    "title": "捣练子令·深院静",
    "author": "李煜",
    "dynasty": "五代",
    "content": "深院静，小庭空，断续寒砧断续风。无奈夜长人不寐，数声和月到帘栊。"
  },
  {
    "title": "浪淘沙·往事只堪哀",
    "author": "李煜",
    "dynasty": "五代",
    "content": "往事只堪哀，对景难排。秋风庭院藓侵阶。一桁珠帘闲不卷，终日谁来。金锁已沉埋，壮气蒿莱。晚凉天净月华开。想得玉楼瑶殿影，空照秦淮。"
  },
  {
    "title": "望江南·闲梦远",
    "author": "李煜",
    "dynasty": "五代",
    "content": "闲梦远，南国正芳春。船上管弦江面绿，满城飞絮辊轻尘。忙杀看花人！闲梦远，南国正清秋。千里江山寒色暮，芦花深处泊孤舟，笛在月明楼。"
  },
  {
    "title": "玉楼春·晚妆初了明肌雪",
    "author": "李煜",
    "dynasty": "五代",
    "content": "晚妆初了明肌雪，春殿嫔娥鱼贯列。凤箫吹断水云间，重按霓裳歌遍彻。临春谁更飘香屑？醉拍阑干情味切。归时休放烛光红，待踏马蹄清夜月。"
  },
  {
    "title": "一斛珠·晓妆初过",
    "author": "李煜",
    "dynasty": "五代",
    "content": "晓妆初过，沉檀轻注些儿个。向人微露丁香颗，一曲清歌，暂引樱桃破。罗袖裛残殷色可，杯深旋被香醪涴。绣床斜凭娇无那，烂嚼红茸，笑向檀郎唾。"
  },
  {
    "title": "长相思·云一涡",
    "author": "李煜",
    "dynasty": "五代",
    "content": "云一緺，玉一梭，淡淡衫儿薄薄罗。轻颦双黛螺。秋风多，雨相和，帘外芭蕉三两窠。夜长人奈何！"
  },
  {
    "title": "谢新恩·冉冉秋光留不住",
    "author": "李煜",
    "dynasty": "五代",
    "content": "冉冉秋光留不住，满阶红叶暮。又是过重阳，台榭登临处，朱萸香坠。紫菊气，飘庭户，晚烟笼细雨。雝雝新雁咽寒声，愁恨年年长相似。"
  },
  {
    "title": "喜迁莺·晓月坠",
    "author": "李煜",
    "dynasty": "五代",
    "content": "晓月坠，宿云微，无语枕频欹。梦回芳草思依依，天远雁声稀。啼莺散，馀花乱，寂寞画堂深院。片红休埽尽从伊，留待舞人归。"
  },
  {
    "title": "忆江南·多少泪",
    "author": "李煜",
    "dynasty": "五代",
    "content": "多少泪，沾袖复横颐。心事莫将和泪说，凤笙休向月明吹，肠断更无疑。"
  },
  {
    "title": "浣溪沙·转烛飘蓬一梦归",
    "author": "李煜",
    "dynasty": "五代",
    "content": "转烛飘蓬一梦归，欲寻陈迹怅人非。天教心愿与身违。待月池台空逝水，荫花楼阁漫斜晖，登临不惜更沾衣。"
  },
  {
    "title": "阮郎归·呈郑王十二弟",
    "author": "李煜",
    "dynasty": "五代",
    "content": "东风吹水日衔山，春来长是闲。落花狼藉酒阑珊，笙歌醉梦间。佩声悄，晚妆残，凭谁整翠鬟？留连光景惜朱颜，黄昏独倚阑。"
  },
  {
    "title": "后庭花破子·玉树后庭前",
    "author": "李煜",
    "dynasty": "五代",
    "content": "玉树后庭前，瑶草妆镜边。去年花不老，今年月又圆。莫教偏，和月和花，天教长少年。"
  },
  {
    "title": "书灵筵手巾",
    "author": "李煜",
    "dynasty": "五代",
    "content": "浮生共憔悴，壮岁失婵娟。汗手遗香渍，痕眉染黛烟。"
  },
  {
    "title": "梅花",
    "author": "王安石",
    "dynasty": "宋代",
    "content": "白玉堂前一树梅，为谁零落为谁开。唯有春风最相惜，一年一度一归来。"
  },
  {
    "title": "渡中江望石城泣下",
    "author": "李煜",
    "dynasty": "五代",
    "content": "江南江北旧家乡，三十年来梦一场。吴苑宫闱今冷落，广陵台殿已荒凉。云笼远岫愁千片，雨打归舟泪万行。兄弟四人三百口，不堪闲坐细思量。"
  },
  {
    "title": "菩萨蛮·蓬莱院闭天台女",
    "author": "李煜",
    "dynasty": "五代",
    "content": "蓬莱院闭天台女，画堂昼寝人无语。抛枕翠云光，绣衣闻异香。潜来珠锁动，惊觉银屏梦。脸慢笑盈盈，相看无限情。"
  },
  {
    "title": "捣练子·云鬓乱",
    "author": "李煜",
    "dynasty": "五代",
    "content": "云鬓乱，晚妆残，带恨眉儿远岫攒。斜托香腮春笋嫩，为谁和泪倚阑干？"
  },
  {
    "title": "浣溪沙·红日已高三丈透",
    "author": "李煜",
    "dynasty": "五代",
    "content": "红日已高三丈透，金炉次第添香兽。红锦地衣随步皱。佳人舞点金钗溜，酒恶时拈花蕊嗅。别殿遥闻箫鼓奏。"
  },
  {
    "title": "菩萨蛮·铜簧韵脆锵寒竹",
    "author": "李煜",
    "dynasty": "五代",
    "content": "铜簧韵脆锵寒竹，新声慢奏移纤玉。眼色暗相钩，秋波横欲流。雨云深绣户，来便谐衷素。宴罢又成空，魂迷春梦中。"
  },
  {
    "title": "临江仙·秦楼不见吹箫女",
    "author": "李煜",
    "dynasty": "五代",
    "content": "秦楼不见吹箫女，空余上苑风光。粉英金蕊自低昂。东风恼我，才发一衿香。琼窗梦醒留残日，当年得恨何长！碧阑干外映垂杨。暂时相见，如梦懒思量。"
  },
  {
    "title": "赐宫人庆奴",
    "author": "李煜",
    "dynasty": "五代",
    "content": "风情渐老见春羞，到处芳魂感旧游。多谢长条似相识，强垂烟穗拂人头。"
  },
  {
    "title": "采桑子·亭前春逐红英尽",
    "author": "李煜",
    "dynasty": "五代",
    "content": "亭前春逐红英尽，舞态徘徊。细雨霏微，不放双眉时暂开。绿窗冷静芳音断，香印成灰。可奈情怀，欲睡朦胧入梦来。"
  },
  {
    "title": "三台令·不寐倦长更",
    "author": "李煜",
    "dynasty": "五代",
    "content": "不寐倦长更，披衣出户行。月寒秋竹冷，风切夜窗声。"
  },
  {
    "title": "忆江南·（一名望江南",
    "author": "李煜",
    "dynasty": "五代",
    "content": "（一名望江南、梦江南、江南好、梦江口、望江梅、归塞北、谢秋娘、春去也）多少恨，昨夜梦魂中。还似旧时游上苑，车如流水马如龙。花月正春风。多少泪，沾袖复横颐。心事莫将和泪滴，凤笙休向月明吹。肠断更无疑。闲梦远，南国正芳春。船上管弦江面绿，满城飞絮混轻尘。愁杀看花人。闲梦远，南国正清秋。千里江山寒色暮，芦花深处泊孤舟。笛在月明楼。"
  },
  {
    "title": "病中感怀",
    "author": "李煜",
    "dynasty": "五代",
    "content": "憔悴年来甚，萧条益自伤。风威侵病骨，雨气咽愁肠。夜鼎唯煎药，朝髭半染霜。前缘竟何似，谁与问空王。"
  },
  {
    "title": "采桑子·辘轳金井梧桐晚",
    "author": "李煜",
    "dynasty": "五代",
    "content": "辘轳金井梧桐晚，几树惊秋。昼雨新愁，百尺虾须在玉钩。琼窗春断双蛾皱，回首边头。欲寄鳞游，九曲寒波不泝流。"
  },
  {
    "title": "亡后见形诗",
    "author": "李煜",
    "dynasty": "五代",
    "content": "异国非所志，烦劳殊清闲。惊涛千万里，无乃见钟山。"
  },
  {
    "title": "挽辞",
    "author": "李煜",
    "dynasty": "五代",
    "content": "珠碎眼前珍，花凋世外春。未销心里恨，又失掌中身。玉笥犹残药，香奁已染尘。前哀将后感，无泪可沾巾。艳质同芳树，浮危道略同。正悲春落实，又苦雨伤丛。秾丽今何在，飘零事已空。沉沉无问处，千载谢东风。"
  },
  {
    "title": "谢新恩·樱花落尽阶前月",
    "author": "李煜",
    "dynasty": "五代",
    "content": "樱花落尽阶前月，象床愁倚薰笼。远似去年今日，恨还同。双鬟不整云憔悴，泪沾红抹胸。何处相思苦？纱窗醉梦中。"
  },
  {
    "title": "句",
    "author": "孟浩然",
    "dynasty": "唐代",
    "content": "微云淡河汉，疏雨滴梧桐。逐逐怀良驭，萧萧顾乐鸣。"
  },
  {
    "title": "感怀",
    "author": "刘长卿",
    "dynasty": "唐代",
    "content": "秋风落叶正堪悲，黄菊残花欲待谁。水近偏逢寒气早，山深常见日光迟。愁中卜命看周易，梦里招魂读楚词。自笑不如湘浦雁，飞来即是北归时。"
  },
  {
    "title": "书琵琶背",
    "author": "李煜",
    "dynasty": "五代",
    "content": "侁自肩如削，难胜数缕绦。天香留凤尾，余暖在檀槽。"
  },
  {
    "title": "秋莺",
    "author": "李煜",
    "dynasty": "五代",
    "content": "残莺何事不知秋，横过幽林尚独游。老舌百般倾耳听，深黄一点入烟流。栖迟背世同悲鲁，浏亮如笙碎在缑。莫更留连好归去，露华凄冷蓼花愁。"
  },
  {
    "title": "悼诗",
    "author": "李煜",
    "dynasty": "五代",
    "content": "永念难消释，孤怀痛自嗟。雨深秋寂莫，愁引病增加。咽绝风前思，昏朦眼上花。空王应念我，穷子正迷家。"
  },
  {
    "title": "九月十日偶书",
    "author": "李煜",
    "dynasty": "五代",
    "content": "晚雨秋阴酒乍醒，感时心绪杳难平。黄花冷落不成艳，红叶飕飗竞鼓声。背世返能厌俗态，偶缘犹未忘多情。自从双鬓斑斑白，不学安仁却自惊。"
  },
  {
    "title": "开元乐",
    "author": "李煜",
    "dynasty": "五代",
    "content": "心事数茎白发，生涯一片青山。空山有雪相待，古路无人独还。"
  },
  {
    "title": "临江仙·庭空客散人归后",
    "author": "李煜",
    "dynasty": "五代",
    "content": "庭空客散人归后，画堂半掩珠帘。林风淅淅夜厌厌。小楼新月，回首自纤纤。春光镇在人空老，新愁往恨何穷！金窗力困起还慵。一声羌笛，惊起醉怡容。"
  },
  {
    "title": "子夜歌·寻春须是先春早",
    "author": "李煜",
    "dynasty": "五代",
    "content": "寻春须是先春早，看花莫待花枝老。缥色玉柔擎，醅浮盏面清。何妨频笑粲，禁苑春归晚。同醉与闲评，诗随羯鼓成。"
  },
  {
    "title": "谢新恩·樱花落尽春将困",
    "author": "李煜",
    "dynasty": "五代",
    "content": "樱桃落尽春将困，秋千架下归时。漏暗斜月迟迟，花在枝（缺十二字）。彻晓纱窗下，待来君不知。"
  },
  {
    "title": "长相思 其二",
    "author": "李煜",
    "dynasty": "五代",
    "content": "云一緺，玉一梭。澹澹衫儿薄薄罗，轻颦双黛螺。秋风多，雨如和。帘外芭蕉三两窠，夜长人奈何。"
  },
  {
    "title": "谢新恩·樱桃落尽春将困",
    "author": "李煜",
    "dynasty": "五代",
    "content": "樱桃落尽春将困，秋千架下归时。漏暗斜月迟迟，花在枝（缺十二字）。彻晓纱窗下，待来君不知。"
  },
  {
    "title": "病起题山舍壁",
    "author": "李煜",
    "dynasty": "五代",
    "content": "山舍初成病乍轻，杖藜巾褐称闲情。炉开小火深回暖，沟引新流几曲声。暂约彭涓安朽质，终期宗远问无生。谁能役役尘中累，贪合鱼龙构强名。"
  },
  {
    "title": "病中书事",
    "author": "李煜",
    "dynasty": "五代",
    "content": "病身坚固道情深，宴坐清香思自任。月照静居唯捣药，门扃幽院只来禽。庸医懒听词何取，小婢将行力未禁。赖问空门知气味，不然烦恼万涂侵。"
  },
  {
    "title": "送邓王二十弟从益牧宣城",
    "author": "李煜",
    "dynasty": "五代",
    "content": "且维轻舸更迟迟，别酒重倾惜解携。浩浪侵愁光荡漾，乱山凝恨色高低。君驰桧楫情何极，我凭阑干日向西。咫尺烟江几多地，不须怀抱重凄凄。"
  },
  {
    "title": "题金楼子后",
    "author": "李煜",
    "dynasty": "五代",
    "content": "梁元帝谓：王仲宣昔在荆州，著书数十篇。荆州坏，尽焚其书，今在者一篇，知名之士咸重之，见虎一毛，不知其斑。后西魏破江陵，帝亦尽焚其书，曰：文武之道，尽今夜矣。何荆州坏焚书二语，先后一辙也。诗以慨之。牙签万轴里红绡，王粲书同付火烧。不于祖龙留面目，遗篇那得到今朝。"
  },
  {
    "title": "谢新恩",
    "author": "李煜",
    "dynasty": "五代",
    "content": "樱花落尽阶前月，象床愁倚薰笼。远似去年今日，恨还同。双鬟不整云憔悴，泪沾红抹胸。何处相思苦，纱窗醉梦中。"
  },
  {
    "title": "喜迁莺·晓月堕",
    "author": "李煜",
    "dynasty": "五代",
    "content": "晓月堕，宿云微，无语枕凭欹。梦回芳草思依依，天远雁声稀。啼莺散，馀花乱，寂寞画堂深院。片红休扫尽从伊，留待舞人归。"
  },
  {
    "title": "青玉案",
    "author": "刘辰翁",
    "dynasty": "宋代",
    "content": "之苦，自伐去也。归涂悄然念之，作此以示同行。稠塘旧是花千树。曾泛入、溪深误。前度刘郎重唤渡。漫山寂寂，年时花下，往往无寻处。一年一度相思苦。恨不抛人过江去。及至来时春未暮。兔葵燕麦，冷风斜雨，长恨稠塘路。"
  },
  {
    "title": "临江仙",
    "author": "晏几道",
    "dynasty": "宋代",
    "content": "旖旎仙花解语，轻盈春柳能眠。玉楼深处绮窗前。梦回芳草夜，歌罢落梅天。沈水浓熏绣被。流霞浅酌金船。绿娇红小正堪怜。莫如云易散，须似月频圆。"
  },
  {
    "title": "乞缓师表",
    "author": "李煜",
    "dynasty": "五代",
    "content": "　　臣猥以幽孱，曲承临照，僻在幽远，忠义自持，唯将一心，上结明主，比蒙号召，自取愆尤。王师四临，无往不克，穷途道迫，天实为之。北望天门，心悬魏阙。嗟一城生聚，吾君赤子也；微臣薄躯，吾君外臣也。忍使一朝，便忘覆育，号兆郁咽，盍见舍乎？臣性实愚昧，才无异禀，受皇朝奖与，首冠万方，奈何一日自踵蜀汉不臣之子，同群合类而为囚虏乎？贻责天下，取辱祖先，臣所以不忍也。岂独臣不忍为，亦圣君不忍令臣之为也。况乎名辱身毁，古之人所嫌畏者也。人所嫌畏，臣不敢嫌畏也。惟陛下宽之赦之。臣又闻鸟兽微物也，依人而犹哀之，君臣大义也，倾忠能无怜乎？倘令臣进退之迹，不至鬼恶，宗社之失，不自臣身，是臣生死之愿毕矣，实存没之幸也。岂惟存没之幸也，实举国之受赐也。岂惟举国之受赐也，实天下之鼓舞也。皇天后土，实鉴斯言。"
  },
  {
    "title": "离思五首·其四",
    "author": "元稹",
    "dynasty": "唐代",
    "content": "曾经沧海难为水，除却巫山不是云。取次花丛懒回顾，半缘修道半缘君。"
  },
  {
    "title": "菊花",
    "author": "李商隐",
    "dynasty": "唐代",
    "content": "暗暗淡淡紫，融融冶冶黄。陶令篱边色，罗含宅里香。几时禁重露，实是怯残阳。愿泛金鹦鹉，升君白玉堂。"
  },
  {
    "title": "行宫",
    "author": "元稹",
    "dynasty": "唐代",
    "content": "寥落古行宫，宫花寂寞红。白头宫女在，闲坐说玄宗。"
  },
  {
    "title": "遣悲怀三首·其二",
    "author": "元稹",
    "dynasty": "唐代",
    "content": "昔日戏言身后意，今朝都到眼前来。衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。"
  },
  {
    "title": "闻乐天授江州司马",
    "author": "元稹",
    "dynasty": "唐代",
    "content": "残灯无焰影幢幢，此夕闻君谪九江。垂死病中惊坐起，暗风吹雨入寒窗。"
  },
  {
    "title": "酬乐天频梦微之",
    "author": "元稹",
    "dynasty": "唐代",
    "content": "山水万重书断绝，念君怜我梦相闻。我今因病魂颠倒，唯梦闲人不梦君。"
  },
  {
    "title": "离思五首",
    "author": "元稹",
    "dynasty": "唐代",
    "content": "自爱残妆晓镜中，环钗漫篸绿丝丛。须臾日射胭脂颊，一朵红苏旋欲融。山泉散漫绕阶流，万树桃花映小楼。闲读道书慵未起，水晶帘下看梳头。红罗著压逐时新，吉了花纱嫩麴尘。第一莫嫌材地弱，些些纰缦最宜人。曾经沧海难为水，除却巫山不是云。取次花丛懒回顾，半缘修道半缘君。寻常百种花齐发，偏摘梨花与白人。今日江头两三树，可怜和叶度残春。"
  },
  {
    "title": "遣悲怀三首·其三",
    "author": "元稹",
    "dynasty": "唐代",
    "content": "闲坐悲君亦自悲，百年都是几多时。邓攸无子寻知命，潘岳悼亡犹费词。同穴窅冥何所望，他生缘会更难期。惟将终夜长开眼，报答平生未展眉。"
  },
  {
    "title": "一七令·茶",
    "author": "元稹",
    "dynasty": "唐代",
    "content": "茶。香叶，嫩芽。慕诗客，爱僧家。碾雕白玉，罗织红纱。铫煎黄蕊色，碗转曲尘花。夜后邀陪明月，晨前独对朝霞。洗尽古今人不倦，将知醉后岂堪夸。"
  },
  {
    "title": "遣悲怀三首·其一",
    "author": "元稹",
    "dynasty": "唐代",
    "content": "谢公最小偏怜女，自嫁黔娄百事乖。顾我无衣搜荩箧，泥他沽酒拔金钗。野蔬充膳甘长藿，落叶添薪仰古槐。今日俸钱过十万，与君营奠复营斋。"
  },
  {
    "title": "桃花",
    "author": "罗隐",
    "dynasty": "唐代",
    "content": "暖触衣襟漠漠香，间梅遮柳不胜芳。数枝艳拂文君酒，半里红欹宋玉墙。尽日无人疑怅望，有时经雨乍凄凉。旧山山下还如此，回首东风一断肠。"
  },
  {
    "title": "得乐天书",
    "author": "元稹",
    "dynasty": "唐代",
    "content": "远信入门先有泪，妻惊女哭问何如。寻常不省曾如此，应是江州司马书。"
  },
  {
    "title": "重赠",
    "author": "元稹",
    "dynasty": "唐代",
    "content": "休遣玲珑唱我诗，我诗多是别君词。明朝又向江头别，月落潮平是去时。"
  },
  {
    "title": "酬乐天劝醉",
    "author": "元稹",
    "dynasty": "唐代",
    "content": "神曲清浊酒，牡丹深浅花。少年欲相饮，此乐何可涯。沉机造神境，不必悟楞伽。酡颜返童貌，安用成丹砂。刘伶称酒德，所称良未多。愿君听此曲，我为尽称嗟。一杯颜色好，十盏胆气加。半酣得自恣，酩酊归太和。共醉真可乐，飞觥撩乱歌。独醉亦有趣，兀然无与他。美人醉灯下，左右流横波。王孙醉床上，颠倒眠绮罗。君今劝我醉，劝醉意如何。"
  },
  {
    "title": "春晓",
    "author": "陆龟蒙",
    "dynasty": "唐代",
    "content": "春庭晓景别，清露花逦迤。黄蜂一过慵，夜夜栖香蕊。"
  },
  {
    "title": "岳阳楼",
    "author": "刘长卿",
    "dynasty": "唐代",
    "content": "行尽清溪日已蹉，云容山影两嵯峨。楼前归客怨秋梦，湖上美人疑夜歌。独坐高高风势急，平湖渺渺月明多。终期一艇载樵去，来往片帆愁白波。"
  },
  {
    "title": "连昌宫词",
    "author": "元稹",
    "dynasty": "唐代",
    "content": "连昌宫中满宫竹，岁久无人森似束。又有墙头千叶桃，风动落花红蔌蔌。宫边老翁为余泣，小年进食曾因入。上皇正在望仙楼，太真同凭阑干立。楼上楼前尽珠翠，炫转荧煌照天地。归来如梦复如痴，何暇备言宫里事。初过寒食一百六，店舍无烟宫树绿。夜半月高弦索鸣，贺老琵琶压场屋。力士传呼觅念奴，念奴潜伴诸郎宿。须臾觅得又连催，特敕街中许然烛。春娇满眼睡红绡，掠削云鬟旋装束。飞上九天歌一声，二十五郎吹管逐。逡巡大遍凉州彻，色色龟兹轰录续。李谟擫笛傍宫墙，偷得新翻数般曲。平明大驾发行宫，万人歌舞涂路中。百官队仗避岐薛，杨氏诸姨车斗风。明年十月东都破，御路犹存禄山过。驱令供顿不敢藏，万姓无声泪潜堕。两京定后六七年，却寻家舍行宫前。庄园烧尽有枯井，行宫门闭树宛然。尔后相传六皇帝，不到离宫门久闭。往来年少说长安，玄武楼成花萼废。去年敕使因斫竹，偶值门开暂相逐。荆榛栉比塞池塘，狐兔骄痴缘树木。舞榭欹倾基尚在，文窗窈窕纱犹绿。尘埋粉壁旧花钿，乌啄风筝碎珠玉。上皇偏爱临砌花，依然御榻临阶斜。蛇出燕巢盘斗栱，菌生香案正当衙。寝殿相连端正楼，太真梳洗楼上头。晨光未出帘影黑，至今反挂珊瑚钩。指似傍人因恸哭，却出宫门泪相续。自从此后还闭门，夜夜狐狸上门屋。我闻此语心骨悲，太平谁致乱者谁。翁言野父何分别，耳闻眼见为君说。姚崇宋璟作相公，劝谏上皇言语切。燮理阴阳禾黍丰，调和中外无兵戎。长官清平太守好，拣选皆言由相公。开元之末姚宋死，朝廷渐渐由妃子。禄山宫里养作儿，虢国门前闹如市。弄权宰相不记名，依稀忆得杨与李。庙谟颠倒四海摇，五十年来作疮痏。今皇神圣丞相明，诏书才下吴蜀平。官军又取淮西贼，此贼亦除天下宁。年年耕种宫前道，今年不遣子孙耕。老翁此意深望幸，努力庙谋休用兵。"
  },
  {
    "title": "明月三五夜",
    "author": "元稹",
    "dynasty": "唐代",
    "content": "待月西厢下，迎风户半开。拂墙花影动，疑是玉人来。"
  },
  {
    "title": "酬乐天舟泊夜读微之诗",
    "author": "元稹",
    "dynasty": "唐代",
    "content": "知君暗泊西江岸，读我闲诗欲到明。今夜通州还不睡，满山风雨杜鹃声。"
  },
  {
    "title": "酬乐天三月三日见寄",
    "author": "元稹",
    "dynasty": "唐代",
    "content": "当年此日花前醉，今日花前病里销。独倚破帘闲怅望，可怜虚度好春朝。"
  },
  {
    "title": "梁州梦",
    "author": "元稹",
    "dynasty": "唐代",
    "content": "是夜宿汉川驿，梦；与杓直（李建）、乐天（白居易）同游曲江，兼入慈恩寺诸院，倏然而寤，则递乘及阶，邮使已传呼报晓矣。梦君同绕曲江头，也向慈恩院院游。亭吏呼人排去马，忽惊身在古梁州。"
  },
  {
    "title": "樱桃花",
    "author": "皮日休",
    "dynasty": "唐代",
    "content": "婀娜枝香拂酒壶，向阳疑是不融酥。晚来嵬峨浑如醉，惟有春风独自扶。"
  },
  {
    "title": "寄乐天",
    "author": "元稹",
    "dynasty": "唐代",
    "content": "无身尚拟魂相就，身在那无梦往还。直到他生亦相觅，不能空记树中环。"
  },
  {
    "title": "予病瘴乐天寄通中散碧腴垂云膏…因有酬答",
    "author": "元稹",
    "dynasty": "唐代",
    "content": "紫河变炼红霞散，翠液煎研碧玉英。金籍真人天上合，盐车病骥轭前惊。愁肠欲转蛟龙吼，醉眼初开日月明。唯有思君治不得，膏销雪尽意还生。"
  },
  {
    "title": "酬乐天得稹所寄纻丝布白轻庸制成衣服以诗报之",
    "author": "元稹",
    "dynasty": "唐代",
    "content": "湓城万里隔巴庸，纻薄绨轻共一封。腰带定知今瘦小，衣衫难作远裁缝。唯愁书到炎凉变，忽见诗来意绪浓。春草绿茸云色白，想君骑马好仪容。"
  },
  {
    "title": "咏廿四气诗·小暑六月节",
    "author": "元稹",
    "dynasty": "唐代",
    "content": "倏忽温风至，因循小暑来。竹喧先觉雨，山暗已闻雷。户牖深青霭，阶庭长绿苔。鹰鹯新习学，蟋蟀莫相催。"
  },
  {
    "title": "酬乐天赴江州路上见寄三首",
    "author": "元稹",
    "dynasty": "唐代",
    "content": "昔在京城心，今在吴楚末。千山道路险，万里音尘阔。天上参与商，地上胡与越。终天升沉异，满地网罗设。心有无眹环，肠有无绳结。有结解不开，有环寻不歇。山岳移可尽，江海塞可绝。离恨若空虚，穷年思不彻。生莫强相同，相同会相别。襄阳大堤绕，我向堤前住。烛随花艳来，骑送朝云去。万竿高庙竹，三月徐亭树。我昔忆君时，君今怀我处。有身有离别，无地无岐路。风尘同古今，人世劳新故。人亦有相爱，我尔殊众人。朝朝宁不食，日日愿见君。一日不得见，愁肠坐氛氲。如何远相失，各作万里云。云高风苦多，会合难遽因。天上犹有碍，何况地上身。"
  },
  {
    "title": "酬乐天",
    "author": "元稹",
    "dynasty": "唐代",
    "content": "放鹤在深水，置鱼在高枝。升沉或异势，同谓非所宜。君为邑中吏，皎皎鸾凤姿。顾我何为者，翻侍白玉墀。昔作芸香侣，三载不暂离。逮兹忽相失，旦夕梦魂思。崔嵬骊山顶，宫树遥参差。只得两相望，不得长相随。多君岁寒意，裁作秋兴诗。上言风尘苦，下言时节移。官家事拘束，安得携手期。愿为云与雨，会合天之垂。"
  },
  {
    "title": "水上寄乐天",
    "author": "元稹",
    "dynasty": "唐代",
    "content": "眼前明月水，先入汉江流。汉水流江海，西江过庾楼。庾楼今夜月，君岂在楼头。万一楼头望，还应望我愁。"
  },
  {
    "title": "离思",
    "author": "孟郊",
    "dynasty": "唐代",
    "content": "不寐亦不语，片月秋稍举。孤鸿忆霜群，独鹤叫云侣。怨彼浮花心，飘飘无定所。高张系繂帆，远过梅根渚。回织别离字，机声有酸楚。"
  },
  {
    "title": "过东都别乐天二首",
    "author": "元稹",
    "dynasty": "唐代",
    "content": "君应怪我留连久，我欲与君辞别难。白头徒侣渐稀少，明日恐君无此欢。自识君来三度别，这回白尽老髭须。恋君不去君须会，知得后回相见无。"
  },
  {
    "title": "织妇词",
    "author": "元稹",
    "dynasty": "唐代",
    "content": "织妇何太忙，蚕经三卧行欲老。蚕神女圣早成丝，今年丝税抽征早。早征非是官人恶，去岁官家事戎索。征人战苦束刀疮，主将勋高换罗幕。缫丝织帛犹努力，变缉撩机苦难织。东家头白双女儿，为解挑纹嫁不得。檐前袅袅游丝上，上有蜘蛛巧来往。羡他虫豸解缘天，能向虚空织罗网。"
  },
  {
    "title": "会真诗三十韵",
    "author": "元稹",
    "dynasty": "唐代",
    "content": "微月透帘栊，萤光度碧空。遥天初缥缈，低树渐葱茏。龙吹过庭竹，鸾歌拂井桐。罗绡垂薄雾，环佩响轻风。绛节随金母，云心捧玉童。更深人悄悄，晨会雨濛濛。珠莹光文履，花明隐绣栊。宝钗行彩凤，罗帔掩丹虹。言自瑶华浦，将朝碧帝宫。因游李城北，偶向宋家东。戏调初微拒，柔情已暗通。低鬟蝉影动，回步玉尘蒙。转面流花雪，登床抱绮丛。鸳鸯交颈舞，翡翠合欢笼。眉黛羞频聚，朱唇暖更融。气清兰蕊馥，肤润玉肌丰。无力慵移腕，多娇爱敛躬。汗光珠点点，发乱绿松松。方喜千年会，俄闻五夜穷。留连时有限，缱绻意难终。慢脸含愁态，芳词誓素衷。赠环明运合，留结表心同。啼粉流清镜，残灯绕暗虫。华光犹冉冉，旭日渐曈曈。警乘还归洛，吹箫亦上嵩。衣香犹染麝，枕腻尚残红。幂幂临塘草，飘飘思渚蓬。素琴鸣怨鹤，清汉望归鸿。海阔诚难度，天高不易冲。行云无处所，萧史在楼中。"
  },
  {
    "title": "咏廿四气诗·谷雨春光晓",
    "author": "元稹",
    "dynasty": "唐代",
    "content": "谷雨春光晓，山川黛色青。叶间鸣戴胜，泽水长浮萍。暖屋生蚕蚁，喧风引麦葶。鸣鸠徒拂羽，信矣不堪听。"
  },
  {
    "title": "三月二十四日宿曾峰馆夜对桐花寄乐天",
    "author": "元稹",
    "dynasty": "唐代",
    "content": "微月照桐花，月微花漠漠。怨澹不胜情，低回拂帘幕。叶新阴影细，露重枝条弱。夜久春恨多，风清暗香薄。是夕远思君，思君瘦如削。但感事睽违，非言官好恶。奏书金銮殿，步屣青龙阁。我在山馆中，满地桐花落。"
  },
  {
    "title": "田家词",
    "author": "元稹",
    "dynasty": "唐代",
    "content": "牛靿咤咤，田确确，旱块敲牛蹄趵趵。种得官仓珠颗谷，六十年来兵簇簇，日月食粮车辘辘。一日官军收海服，驱牛驾车食牛肉，归来收得牛两角。重铸锄犁作斤劚，姑舂妇担去输官，输官不足归卖屋。愿官早胜仇早覆，农死有儿牛有犊，誓不遣官军粮不足。"
  },
  {
    "title": "见乐天诗",
    "author": "元稹",
    "dynasty": "唐代",
    "content": "通州到日日平西，江馆无人虎印泥。忽向破檐残漏处，见君诗在柱心题。"
  },
  {
    "title": "惊蛰二月节",
    "author": "元稹",
    "dynasty": "唐代",
    "content": "阳气初惊蛰，韶光大地周。桃花开蜀锦，鹰老化春鸠。时候争催迫，萌芽互矩修。人间务生事，耕种满田畴。"
  },
  {
    "title": "酬乐天秋兴见赠…莫怪独吟秋兴苦比君校近二毛年",
    "author": "元稹",
    "dynasty": "唐代",
    "content": "劝君休作悲秋赋，白发如星也任垂。毕竟百年同是梦，长年何异少何为。"
  },
  {
    "title": "咏廿四气诗 霜降九月中",
    "author": "元稹",
    "dynasty": "唐代",
    "content": "风卷清云尽，空天万里霜。野豺先祭月，仙菊遇重阳。秋色悲疏木，鸿鸣忆故乡。谁知一樽酒，能使百秋亡。"
  },
  {
    "title": "相和歌辞。决绝词三首",
    "author": "元稹",
    "dynasty": "唐代",
    "content": "乍可为天上牵牛织女星，不愿为庭前红槿枝。七月七日一相见，故心终不移。那能朝开暮飞去，一任东西南北吹。分不两相守，恨不两相思。对面且如此，背面当可知。春风撩乱伯劳语，况是此时抛去时。 握手苦相问，竟不言后期。君情既决绝，妾意已参差。借如死生别，安得长苦悲。噫春冰之将泮，何余怀之独结。有美一人，於焉旷绝。一日不见，比一日于三年，况三年之旷别。水得风兮小而已波，笋在苞兮高不见节。矧桃李之当春，竞众人之攀折。我自顾悠悠而若云，又安能保君皓皓之如雪。感破镜之分明，睹泪痕之馀血。幸他人之既不我先，又安能使他人之终不我夺。已焉哉，织女别黄姑，一年一度暂相见，彼此隔河何事无。夜夜相抱眠，幽怀尚沉结。那堪一年事，长遣一宵说。但感久相思，何暇暂相悦。虹桥薄夜成，龙驾侵晨列。生憎野鹊往迟回，死恨天鸡识时节。曙色渐曈曨，华星次明灭。一去又一年，一年何时彻。有此迢递期，不如生死别。天公隔是妒相怜，何不便教相决绝。"
  },
  {
    "title": "说剑",
    "author": "元稹",
    "dynasty": "唐代",
    "content": "吾友有宝剑，密之如密友。我实胶漆交，中堂共杯酒。酒酣肝胆露，恨不眼前剖。高唱荆卿歌，乱击相如缶。更击复更唱，更酌亦更寿。白虹坐上飞，青蛇匣中吼。我闻音响异，疑是干将偶。为君再拜言，神物可见不。君言我所重，我自为君取。迎箧已焚香，近鞘先泽手。徐抽寸寸刃，渐屈弯弯肘。杀杀霜在锋，团团月临纽。逡巡潜虬跃，郁律惊左右。霆电满室光，蛟龙绕身走。我为捧之泣，此剑别来久。铸时近山破，藏在松桂朽。幽匣狱底埋，神人水心守。本是稽泥淬，果非雷焕有。我欲评剑功，愿君良听受。剑可剸犀兕，剑可切琼玖。剑决天外云，剑冲日中斗。剑隳妖蛇腹，剑拂佞臣首。太古初断鳌，武王亲击纣。燕丹卷地图，陈平绾花绶。曾被桂树枝，寒光射林薮。曾经铸农器，利用翦稂莠。神物终变化，复为龙牝牡。晋末武库烧，脱然排户牖。为欲扫群胡，散作弥天帚。自兹失所往，豪英共为诟。今复谁人铸，挺然千载后。既非古风胡，无乃近鸦九。自我与君游，平生益自负。况擎宝剑出，重以雄心扣。此剑何太奇，此心何太厚。劝君慎所用，所用无或苟。潜将辟魑魅，勿但防妾妇。留斩泓下蛟，莫试街中狗。君今困泥滓，我亦坌尘垢。俗耳惊大言，逢人少开口。"
  },
  {
    "title": "酬乐天武关南见微之题山石榴花诗",
    "author": "元稹",
    "dynasty": "唐代",
    "content": "比因酬赠为花时，不为君行不复知。又更几年还共到，满墙尘土两篇诗。"
  },
  {
    "title": "咏二十四气诗·春分二月中",
    "author": "元稹",
    "dynasty": "唐代",
    "content": "二气莫交争，春分雨处行。雨来看电影，云过听雷声。山色连天碧，林花向日明。梁间玄鸟语，欲似解人情。"
  },
  {
    "title": "酬白乐天杏花园",
    "author": "元稹",
    "dynasty": "唐代",
    "content": "刘郎不用闲惆怅，且作花间共醉人。算得贞元旧朝士，几人同见太和春。"
  },
  {
    "title": "以州宅夸于乐天",
    "author": "元稹",
    "dynasty": "唐代",
    "content": "州城迥绕拂云堆，镜水稽山满眼来。四面常时对屏障，一家终日在楼台。星河似向檐前落，鼓角惊从地底回。我是玉皇香案吏，谪居犹得住蓬莱。"
  },
  {
    "title": "人道短",
    "author": "元稹",
    "dynasty": "唐代",
    "content": "古道天道长人道短，我道天道短人道长。天道昼夜回转不曾住，春秋冬夏忙。颠风暴雨电雷狂，晴被阴暗，月夺日光。往往星宿，日亦堂堂。天既职性命，道德人自强。尧舜有圣德，天不能遣，寿命永昌。泥金刻玉，与秦始皇。周公傅说，何不长宰相。老聃仲尼，何事栖遑。莽卓恭显，皆数十年富贵。梁冀夫妇，车马煌煌。若此颠倒事，岂非天道短，岂非人道长。尧舜留得神圣事，百代天子有典章。仲尼留得孝顺语，千年万岁父子不敢相灭亡。殁后千馀载，唐家天子封作文宣王。老君留得五千字，子孙万万称圣唐。谥作玄元帝，魂魄坐天堂。周公周礼二十卷，有能行者知纪纲。傅说说命三四纸，有能师者称祖宗。天能夭人命，人使道无穷。若此神圣事，谁道人道短，岂非人道长。天能种百草，莸得十年有气息，蕣才一日芳。人能拣得丁沈兰蕙，料理百和香。天解养禽兽，喂虎豹豺狼。人解和曲糵.充礿祀烝尝。杜鹃无百作，天遣百鸟哺雏，不遣哺凤凰。巨蟒寿千岁，天遣食牛吞象充腹肠。蛟螭与变化，鬼怪与隐藏。蚊蚋与利觜，枳棘与锋铓。赖得人道有拣别，信任天道真茫茫。若此撩乱事，岂非天道短，赖得人道长。"
  },
  {
    "title": "和乐天梦亡友刘太白同游二首",
    "author": "元稹",
    "dynasty": "唐代",
    "content": "君诗昨日到通州，万里知君一梦刘。闲坐思量小来事，只应元是梦中游。老来东郡复西州，行处生尘为丧刘。纵使刘君魂魄在，也应至死不同游。"
  },
  {
    "title": "咏廿四气诗 寒露九月节",
    "author": "元稹",
    "dynasty": "唐代",
    "content": "寒露惊秋晚，朝看菊渐黄。千家风扫叶，万里雁随阳。化蛤悲群鸟，收田畏早霜。因知松柏志，冬夏色苍苍。"
  },
  {
    "title": "新竹",
    "author": "郑燮",
    "dynasty": "清代",
    "content": "新竹高于旧竹枝，全凭老干为扶持。下年再有新生者，十丈龙孙绕凤池。"
  },
  {
    "title": "酬乐天书后三韵",
    "author": "元稹",
    "dynasty": "唐代",
    "content": "今日庐峰霞绕寺，昔时鸾殿凤回书。两封相去八年后，一种俱云五夜初。渐觉此生都是梦，不能将泪滴双鱼。"
  },
  {
    "title": "咏廿四气诗·雨水正月中",
    "author": "元稹",
    "dynasty": "唐代",
    "content": "雨水洗春容，平田已见龙。祭鱼盈浦屿，归雁过山峰。云色轻还重，风光淡又浓。向春入二月，花色影重重。"
  },
  {
    "title": "松树",
    "author": "元稹",
    "dynasty": "唐代",
    "content": "华山高幢幢，上有高高松。株株遥各各，叶叶相重重。槐树夹道植，枝叶俱冥蒙。既无贞直干，复有罥挂虫。何不种松树，使之摇清风。秦时已曾种，憔悴种不供。可怜孤松意，不与槐树同。闲在高山顶，樛盘虬与龙。屈为大厦栋，庇荫侯与公。不肯作行伍，俱在尘土中。"
  },
  {
    "title": "杂曲歌辞·侠客行",
    "author": "元稹",
    "dynasty": "唐代",
    "content": "侠客不怕死，怕在事不成。事成不肯藏姓名，我非窃贼谁夜行。白日堂堂杀袁盎，九衢草草人面青。此客此心师海鲸，海鲸露背横沧溟。海滨分作两处生，海鲸分海减海力。侠客有谋人不测，三尺铁蛇延二国。"
  },
  {
    "title": "咏廿四气诗·大暑六月中",
    "author": "元稹",
    "dynasty": "唐代",
    "content": "大暑三秋近，林钟九夏移。桂轮开子夜，萤火照空时。菰果邀儒客，菰蒲长墨池。绛纱浑卷上，经史待风吹。"
  },
  {
    "title": "咏廿四气诗 大寒十二月中",
    "author": "元稹",
    "dynasty": "唐代",
    "content": "腊酒自盈樽，金炉兽炭温。大寒宜近火，无事莫开门。冬与春交替，星周月讵存？明朝换新律，梅柳待阳春。"
  },
  {
    "title": "咏廿四气诗 小雪十月中",
    "author": "元稹",
    "dynasty": "唐代",
    "content": "莫怪虹无影，如今小雪时。阴阳依上下，寒暑喜分离。满月光天汉，长风响树枝。横琴对渌醑，犹自敛愁眉。"
  },
  {
    "title": "酬乐天东南行诗一百韵",
    "author": "元稹",
    "dynasty": "唐代",
    "content": "我病方吟越，君行已过湖。去应缘直道，哭不为穷途。亚竹寒惊牖，空堂夜向隅。暗魂思背烛，危梦怯乘桴。坐痛筋骸憯，旁嗟物候殊。雨蒸虫沸渭，浪涌怪睢盱。索绠飘蚊蚋，蓬麻甃舳舻。短檐苫稻草，微俸封渔租。泥浦喧捞蛤，荒郊险斗貙。鲸吞近溟涨，猿闹接黔巫。芒屩泅牛妇，丫头荡桨夫。酢醅荷裹卖，醨酒水淋沽。舞态翻鸲鹆，歌词咽鹧鸪。夷音啼似笑，蛮语谜相呼。江郭船添店，山城木竖郛。吠声沙市犬，争食墓林乌。犷俗诚堪惮，妖神甚可虞。欲令仁渐及，已被疟潜图。膳减思调鼎，行稀恐蠹枢。杂莼多剖鳝，和黍半蒸菰。绿粽新菱实，金丸小木奴。芋羹真暂淡，䶉炙漫涂苏。炰鳖那胜羜，烹鯄只似鲈。楚风轻似蜀，巴地湿如吴。气浊星难见，州斜日易晡。通宵但云雾，未酉即桑榆。瘴窟蛇休蛰，炎溪暑不徂。伥魂阴叫啸，鵩貌昼踟蹰。乡里家藏蛊，官曹世乏儒。敛缗偷印信，传箭作符繻.椎髻抛巾帼，镩刀代辘轳。当心鞙铜鼓，背弝射桑弧。岂复民氓料，须将鸟兽驱。是非浑并漆，词讼敢研朱。陋室鸮窥伺，衰形蟒觊觎。鬓毛霜点合，襟泪血痕濡。倍忆京华伴，偏忘我尔躯。谪居今共远，荣路昔同趋。科试铨衡局，衙参典校厨。月中分桂树，天上识昌蒲。应召逢鸿泽，陪游值赐酺.心唯撞卫磬，耳不乱齐竽。海岱词锋截，皇王笔阵驱。疾奔凌騕褭，高唱轧吴歈.点检张仪舌，提携傅说图。摆囊看利颖，开颔出明珠。并取千人特，皆非十上徒。白麻云色腻，墨诏电光粗。众口贪归美，何颜敢妒姝。秦台纳红旭，酆匣洗黄垆。谏猎宁规避，弹豪讵嗫嚅。肺肝憎巧曲，蹊径绝萦迂。誓遣朝纲振，忠饶翰苑输。骥调方汗血，蝇点忽成卢。遂谪栖遑掾，还飞送别盂。痛嗟亲爱隔，颠望友朋扶。狸病翻随鼠，骢羸返作驹。物情良徇俗，时论太诬吾。瓶罄罍偏耻，松摧柏自枯。虎虽遭陷阱，龙不怕泥涂。重喜登贤苑，方欣佐伍符。判身入矛戟，轻敌比锱铢。驿骑来千里，天书下九衢。因教罢飞檄，便许到皇都。舟败罂浮汉，骖疲杖过邘。邮亭一萧索，烽候各崎岖。馈饷人推辂，谁何吏执殳。拔家逃力役，连锁责逋诛。防戍兄兼弟，收田妇与姑。缣缃工女竭，青紫使臣纡。望国参云树，归家满地芜。破窗尘癡癡，幽院鸟呜呜。祖竹丛新笋，孙枝压旧梧。晚花狂蛱蝶，残蒂宿茱萸。始悟摧林秀，因衔避缴芦。文房长遣闭，经肆未曾铺。鹓鹭方求侣，鸱鸢已吓雏。征还何郑重，斥去亦须臾。迢递投遐徼，苍黄出奥区。通川诚有咎，湓口定无辜。利器从头匣，刚肠到底刳。薰莸任盛贮，稊稗莫超逾。公干经时卧，钟仪几岁拘。光阴流似水，蒸瘴热于炉。薄命知然也，深交有矣夫。救焚期骨肉，投分刻肌肤。二妙驰轩陛，三英咏袴襦。李多嘲蝘蜓，窦数集蜘蛛。数子皆奇货，唯予独朽株。邯郸笑匍匐，燕蒯受揶揄。懒学三闾愤，甘齐百里愚。耽眠稀醒素，凭醉少嗟吁。学问徒为尔，书题尽已于。别犹多梦寐，情尚感凋枯。近喜司戎健，寻伤掌诰徂。士元名位屈，伯道子孙无。旧好飞琼翰，新诗灌玉壶。几催闲处泣，终作苦中娱。廉蔺声相让，燕秦势岂俱。此篇应绝倒，休漫捋髭须。"
  },
  {
    "title": "饮新酒",
    "author": "元稹",
    "dynasty": "唐代",
    "content": "闻君新酒熟，况值菊花秋。莫怪平生志，图销尽日愁。"
  },
  {
    "title": "酬乐天得微之诗知通州事因成四首",
    "author": "元稹",
    "dynasty": "唐代",
    "content": "茅檐屋舍竹篱州，虎怕偏蹄蛇两头。暗蛊有时迷酒影，浮尘向日似波流。沙含水弩多伤骨，田仰畬刀少用牛。知得共君相见否，近来魂梦转悠悠。平地才应一顷馀，阁栏都大似巢居。入衙官吏声疑鸟，下峡舟船腹似鱼。市井无钱论尺丈，田畴付火罢耘锄。此中愁杀须甘分，惟惜平生旧著书。哭鸟昼飞人少见，伥魂夜啸虎行多。满身沙虱无防处，独脚山魈不奈何。甘受鬼神侵骨髓，常忧岐路处风波。南歌未有东西分，敢唱沦浪一字歌。荒芜满院不能锄，甑有尘埃圃乏蔬。定觉身将囚一种，未知生共死何如。饥摇困尾丧家狗，热暴枯鳞失水鱼。苦境万般君莫问，自怜方寸本来虚。"
  },
  {
    "title": "酬乐天叹损伤见寄",
    "author": "元稹",
    "dynasty": "唐代",
    "content": "前途何在转茫茫，渐老那能不自伤。病为怕风多睡月，起因花药暂扶床。函关气索迷真侣，峡水波翻碍故乡。唯有秋来两行泪，对君新赠远诗章。"
  },
  {
    "title": "六年春遣怀八首",
    "author": "元稹",
    "dynasty": "唐代",
    "content": "伤禽我是笼中鹤，沉剑君为泉下龙。重纩犹存孤枕在，春衫无复旧裁缝。检得旧书三四纸，高低阔狭粗成行。自言并食寻常事，唯念山深驿路长。公无渡河音响绝，已隔前春复去秋。今日闲窗拂尘土，残弦犹迸钿箜篌。婢仆晒君馀服用，娇痴稚女绕床行。玉梳钿朵香胶解，尽日风吹玳瑁筝。伴客销愁长日饮，偶然乘兴便醺醺。怪来醒后傍人泣，醉里时时错问君。我随楚泽波中梗，君作咸阳泉下泥。百事无心值寒食，身将稚女帐前啼。童稚痴狂撩乱走，绣球花仗满堂前。病身一到繐帷下，还向临阶背日眠。小于潘岳头先白，学取庄周泪莫多。止竟悲君须自省，川流前后各风波。"
  },
  {
    "title": "咏廿四气诗·秋分八月中",
    "author": "元稹",
    "dynasty": "唐代",
    "content": "琴弹南吕调，风色已高清。云散飘飖影，雷收振怒声。乾坤能静肃，寒暑喜均平。忽见新来雁，人心敢不惊？"
  },
  {
    "title": "酬乐天八月十五夜禁中独直玩月见寄",
    "author": "元稹",
    "dynasty": "唐代",
    "content": "一年秋半月偏深，况就烟霄极赏心。金凤台前波漾漾，玉钩帘下影沉沉。宴移明处清兰路，歌待新词促翰林。何意枚皋正承诏，瞥然尘念到江阴。"
  },
  {
    "title": "酬乐天喜邻郡（此后并越州酬和并各次用本韵）",
    "author": "元稹",
    "dynasty": "唐代",
    "content": "蹇驴瘦马尘中伴，紫绶朱衣梦里身。符竹偶因成对岸，文章虚被配为邻。湖翻白浪常看雪，火照红妆不待春。老大那能更争竞，任君投募醉乡人。"
  },
  {
    "title": "酬乐天重寄别",
    "author": "元稹",
    "dynasty": "唐代",
    "content": "却报君侯听苦辞，老头抛我欲何之。武牢关外虽分手，不似如今衰白时。"
  },
  {
    "title": "咏廿四气诗·白露八月节",
    "author": "元稹",
    "dynasty": "唐代",
    "content": "露沾蔬草白，天气转青高。叶下和秋吹，惊看两鬓毛。养羞因野鸟，为客讶蓬蒿。火急收田种，晨昏莫辞劳。"
  },
  {
    "title": "唐故工部员外郎杜君墓系铭并序",
    "author": "元稹",
    "dynasty": "唐代",
    "content": "　　叙曰：余读诗至杜子美，而知大小之有所总萃焉。始尧舜时，君臣以赓歌相和，是后，诗人继作，历夏、殷、周千馀年，仲尼缉合选练，取其干预教化之尤者三百，其馀无闻焉。骚人作而怨愤之态繁，然犹去风雅日近，尚相比拟。秦、汉已还，采诗之官既废，天下妖谣民讴、歌颂讽赋、曲度嬉戏之词，亦随时间作。逮至汉武帝赋《柏梁》，而七言之体具。苏子卿、李少卿之徒，尤工为五言。虽句读文律各异，雅郑之音亦杂，而词意简远，指事言情，自非有为而为，则文不妄作。建安之后，天下文士遭罹兵战。曹氏父子鞍马间为文，往往横槊赋诗，故其遒壮抑扬怨哀悲离之作，尤极于古。晋世风概稍存。宋、齐之间，教失根本，士以简慢歙习舒徐相尚，文章以风容色泽放旷精清为高。盖吟写性灵，流连光景之文也，意义格力无取焉。陵迟至于梁、陈，淫艳刻饰、佻巧小碎之词剧，又宋、齐之所不取也。　　唐兴，官学大振。历世之文，能者互出。而又沈、宋之流，研练精切，稳顺声势，谓之为律诗。由是而后，文变之体极焉。然而莫不好古者遗近，务华者去实；效齐、梁则不逮于魏、晋，工乐府则力屈于五言；律切则骨格不存，闲暇则纤浓莫备。至于子美，盖所谓上薄风骚，下该沈宋，古傍苏李，气夺曹刘，掩颜谢之孤高，杂徐庾之流丽，尽得古今之体势，而兼人人之所独专矣。使仲尼考锻其旨要，尚不知贵其多乎哉。苟以为能所不能，无可不可，则诗人以来，未有如子美者。　　时山东人李白，亦以奇文取称，时人谓之“李杜”。余观其壮浪纵恣，摆去拘束，模写物象，及乐府歌诗，诚亦差肩于子美矣。至若铺陈终始，排比声韵，大或千言，次犹数百，词气豪迈而风调清深，属对律切而脱弃凡近，则李尚不能历其藩翰，况堂奥乎！　　予尝欲条析其文，体别相附，与来者为之准，特病懒未就。适遇子美之孙嗣业启子美之柩，襄祔事于偃师。途次于荆，雅知余爱言其大父为文，拜余为志。辞不可绝，余因系其官阀而铭其卒葬云。　　系曰：昔当阳成侯姓杜氏，下十世而生依艺，令于巩。依艺生审言，审言善诗，官至膳部员外郎。审言生闲，闲生甫；闲为奉天令。甫字子美，天宝中献三大礼赋，明皇奇之，命宰相试文，文善，授右卫率府胄曹。属京师乱，步谒行在，拜左拾遗。岁馀，以直言失，出为华州司功，寻迁京兆事。旋又弃去。扁舟下荆、楚间，竟以寓卒，旅殡岳阳，享年五十九。夫人弘农杨氏女，父曰司农少卿怡，四十九年而终。嗣子曰宗武，病不克葬，殁，命其子嗣业。嗣业贫，无以给丧，收拾乞丐，焦劳昼夜，去子美殁后馀四十年，然后卒先人之志，亦足为难矣。　　铭曰：维元和之癸巳，粤某月某日之佳辰，合窆我杜子美于首阳之前山。呜呼！千载而下，曰此文先生之古坟。"
  },
  {
    "title": "咏廿四气诗 处暑七月中",
    "author": "元稹",
    "dynasty": "唐代",
    "content": "向来鹰祭鸟，渐觉白藏深。叶下空惊吹，天高不见心。气收禾黍熟，风静草虫吟。缓酌樽中酒，容调膝上琴。"
  },
  {
    "title": "杏花",
    "author": "王安石",
    "dynasty": "宋代",
    "content": "石梁度空旷，茅屋临清炯。俯窥娇饶杏，未觉身胜影。嫣如景阳妃，含笑堕宫井。怊怅有微波，残妆坏难整。"
  },
  {
    "title": "酬乐天寄生衣",
    "author": "元稹",
    "dynasty": "唐代",
    "content": "秋茅处处流痎疟，夜鸟声声哭瘴云。羸骨不胜纤细物，欲将文服却还君。"
  },
  {
    "title": "咏廿四气诗 立秋七月节",
    "author": "元稹",
    "dynasty": "唐代",
    "content": "不期朱夏尽，凉吹暗迎秋。天汉成桥鹊，星娥会玉楼。寒声喧耳外，白露滴林头。一叶惊心绪，如何得不愁。"
  },
  {
    "title": "咏廿四气诗·芒种五月节",
    "author": "元稹",
    "dynasty": "唐代",
    "content": "芒种看今日，螳螂应节生。彤云高下影，鴳鸟往来声。渌沼莲花放，炎风暑雨情。相逢问蚕麦，幸得称人情。"
  },
  {
    "title": "酬乐天赴江州路上见寄三首 其三",
    "author": "元稹",
    "dynasty": "唐代",
    "content": "人亦有相爱，我尔殊众人。朝朝宁不食，日日愿见君。一日不得见，愁肠坐氛氲。如何远相失，各作万里云。云高风苦多，会合难遽因。天上犹有碍，何况地上身。"
  },
  {
    "title": "咏廿四气诗 立春正月节",
    "author": "元稹",
    "dynasty": "唐代",
    "content": "春冬移律吕，天地换星霜。间泮游鱼跃，和风待柳芳。早梅迎雨水，残雪怯朝阳。万物含新意，同欢圣日长。"
  },
  {
    "title": "咏廿四气诗·小寒十二月节",
    "author": "元稹",
    "dynasty": "唐代",
    "content": "小寒连大吕，欢鹊垒新巢。拾食寻河曲，衔紫绕树梢。霜鹰近北首，雊雉隐丛茅。莫怪严凝切，春冬正月交。"
  },
  {
    "title": "放言五首",
    "author": "元稹",
    "dynasty": "唐代",
    "content": "近来逢酒便高歌，醉舞诗狂渐欲魔。五斗解酲犹恨少，十分飞盏未嫌多。眼前仇敌都休问，身外功名一任他。死是等闲生也得，拟将何事奈吾何。莫将心事厌长沙，云到何方不是家。酒熟餔糟学渔父。饭来开口似神鸦。竹枝待凤千茎直，柳树迎风一向斜。总被天公沾雨露，等头成长尽生涯。霆轰电烻数声频，不奈狂夫不藉身。纵使被雷烧作烬，宁殊埋骨扬为尘。得成蝴蝶寻花树，傥化江鱼掉锦鳞。必若乖龙在诸处，何须惊动自来人。安得心源处处安，何劳终日望林峦。玉英惟向火中冷，莲叶元来水上干。甯戚饭牛图底事，陆通歌凤也无端。孙登不语启期乐，各自当情各自欢。三十年来世上行，也曾狂走趁浮名。两回左降须知命，数度登朝何处荣。乞我杯中松叶满，遮渠肘上柳枝生。他时定葬烧缸地，卖与人家得酒盛。"
  },
  {
    "title": "折枝花赠行",
    "author": "元稹",
    "dynasty": "唐代",
    "content": "樱桃花下送君时，一寸春心逐折枝。别后相思最多处，千株万片绕林垂。"
  },
  {
    "title": "咏廿四气诗·立夏四月节",
    "author": "元稹",
    "dynasty": "唐代",
    "content": "欲知春与夏，仲吕启朱明。蚯蚓谁教出，王菰自合生。帘蚕呈茧样，林鸟哺雏声。渐觉云峰好，徐徐带雨行。"
  },
  {
    "title": "和乐天折剑头",
    "author": "元稹",
    "dynasty": "唐代",
    "content": "闻君得折剑，一片雄心起。讵意铁蛟龙，潜在延津水。风云会一合，呼吸期万里。雷震山岳碎，电斩鲸鲵死。莫但宝剑头，剑头非此比。"
  },
  {
    "title": "咏廿四气诗 立冬十月节",
    "author": "元稹",
    "dynasty": "唐代",
    "content": "霜降向人寒，轻冰渌水漫。蟾将纤影出，雁带几行残。田种收藏了，衣裘制造看。野鸡投水日，化蜃不将难。"
  },
  {
    "title": "乐府杂曲。鼓吹曲辞。将进酒",
    "author": "元稹",
    "dynasty": "唐代",
    "content": "将进酒，将进酒，酒中有毒鸩主父，言之主父伤主母。母为妾地父妾天，仰天俯地不忍言。佯为僵踣主父前，主父不知加妾鞭。旁人知妾为主说，主将泪洗鞭头血。推摧主母牵下堂，扶妾遣升堂上床。将进酒，酒中无毒令主寿，愿主回思归主母，遣妾如此事主父。妾为此事人偶知，自惭不密方自悲。主今颠倒安置妾，贪天僭地谁不为。"
  },
  {
    "title": "咏二十四气诗·夏至五月中",
    "author": "元稹",
    "dynasty": "唐代",
    "content": "处处闻蝉响，须知五月中。龙潜渌水穴，火助太阳宫。过雨频飞电，行云屡带虹。蕤宾移去后，二气各西东。"
  },
  {
    "title": "晚春",
    "author": "韩愈",
    "dynasty": "唐代",
    "content": "草树知春不久归，百般红紫斗芳菲。杨花榆荚无才思，惟解漫天作雪飞。"
  },
  {
    "title": "使东川。南秦雪",
    "author": "元稹",
    "dynasty": "唐代",
    "content": "帝城寒尽临寒食，骆谷春深未有春。才见岭头云似盖，已惊岩下雪如尘。千峰笋石千株玉，万树松萝万朵银。飞鸟不飞猿不动，青骢御史上南秦。"
  },
  {
    "title": "予病瘴乐天寄通中散碧腴垂云膏仍题四韵以慰远怀开坼之间因有酬答",
    "author": "元稹",
    "dynasty": "唐代",
    "content": "紫河变鍊红霞散，翠液煎研碧玉英。金籍真人天上合，盐车病骥轭前惊。愁肠欲转蛟龙吼，醉眼初开日月明。唯有思君治不得，膏销雪尽意还生。"
  },
  {
    "title": "莺莺诗",
    "author": "元稹",
    "dynasty": "唐代",
    "content": "殷红浅碧旧衣裳，取次梳头暗淡妆。夜合带烟笼晓日，牡丹经雨泣残阳。低迷隐笑原非笑，散漫清香不似香。频动横波嗔阿母，等闲教见小儿郎。"
  },
  {
    "title": "西归绝句十二首",
    "author": "元稹",
    "dynasty": "唐代",
    "content": "双堠频频减去程，渐知身得近京城。春来爱有归乡梦，一半犹疑梦里行。五年江上损容颜，今日春风到武关。两纸京书临水读，小桃花树满商山。同归谏院韦丞相，共贬河南亚大夫。今日还乡独憔悴，几人怜见白髭须。只去长安六日期，多应及得杏花时。春明门外谁相待，不梦闲人梦酒卮。白头归舍意如何，贺处无穷吊亦多。左降去时裴相宅，旧来车马几人过。还乡何用泪沾襟，一半云霄一半沉。世事渐多饶怅望，旧曾行处便伤心。闲游寺观从容到，遍问亲知次第寻。肠断裴家光德宅，无人扫地戟门深。一世营营死是休，生前无事定无由。不知山下东流水，何事长须日夜流。今朝西渡丹河水，心寄丹河无限愁。若到庄前竹园下，殷勤为绕故山流。寒窗风雪拥深炉，彼此相伤指白须。一夜思量十年事，几人强健几人无。云覆蓝桥雪满溪，须臾便与碧峰齐。风回面市连天合，冻压花枝著水低。寒花带雪满山腰，著柳冰珠满碧条。天色渐明回一望，玉尘随马度蓝桥。"
  },
  {
    "title": "远望",
    "author": "元稹",
    "dynasty": "唐代",
    "content": "满眼伤心冬景和，一山红树寺边多。仲宣无限思乡泪，漳水东流碧玉波。"
  },
  {
    "title": "除夜",
    "author": "文天祥",
    "dynasty": "宋代",
    "content": "乾坤空落落，岁月去堂堂。末路惊风雨，穷边饱雪霜。命随年欲尽，身与世俱忘。无复屠苏梦，挑灯夜未央。"
  },
  {
    "title": "咏廿四气诗 冬至十一月中",
    "author": "元稹",
    "dynasty": "唐代",
    "content": "二气俱生处，周家正立年。岁星瞻北极，舜日照南天。拜庆朝金殿，欢娱列绮筵。万邦歌有道，谁敢动征边。"
  },
  {
    "title": "赠刘采春",
    "author": "元稹",
    "dynasty": "唐代",
    "content": "新妆巧样画双蛾，谩裹常州透额罗。正面偷匀光滑笏，缓行轻踏破纹波。言辞雅措风流足，举止低回秀媚多。更有恼人肠断处，选词能唱望夫歌。"
  },
  {
    "title": "一字至七字诗·茶",
    "author": "元稹",
    "dynasty": "唐代",
    "content": "茶，香叶，嫩芽。慕诗客，爱僧家。碾雕白玉，罗织红纱。铫煎黄蕊色，碗转曲尘花。夜后邀陪明月，晨前独对朝霞。洗尽古今人不倦，将知醉后岂堪夸。"
  },
  {
    "title": "留呈梦得、子厚、致用（题蓝桥驿）",
    "author": "元稹",
    "dynasty": "唐代",
    "content": "泉溜才通疑夜磬，烧烟馀暖有春泥。千层玉帐铺松盖，五出银区印虎蹄。暗落金乌山渐黑，深埋粉堠路浑迷。心知魏阙无多地，十二琼楼百里西。"
  },
  {
    "title": "使东川。江花落",
    "author": "元稹",
    "dynasty": "唐代",
    "content": "日暮嘉陵江水东，梨花万片逐江风。江花何处最肠断，半落江流半在空。"
  },
  {
    "title": "赠乐天",
    "author": "元稹",
    "dynasty": "唐代",
    "content": "等闲相见销长日，也有闲时更学琴。不是眼前无外物，不关心事不经心。"
  },
  {
    "title": "咏廿四气诗·小满四月中",
    "author": "元稹",
    "dynasty": "唐代",
    "content": "小满气全时，如何靡草衰。田家私黍稷，方伯问蚕丝。杏麦修镰钐，錋欔竖棘篱。向来看苦菜，独秀也何为？"
  },
  {
    "title": "咏廿四气诗 大雪十一月节",
    "author": "元稹",
    "dynasty": "唐代",
    "content": "积阴成大雪，看处乱霏霏。玉管鸣寒夜，披书晓绛帷。黄钟随气改，鴳鸟不鸣时。何限苍生类，依依惜暮晖。"
  },
  {
    "title": "师说",
    "author": "韩愈",
    "dynasty": "唐代",
    "content": "　　古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。　　嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也，位卑则足羞，官盛则近谀。”呜呼！师道之不复，可知矣。巫医乐师百工之人，君子不齿，今其智乃反不能及，其可怪也欤！　　圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。　　李氏子蟠，年十七，好古文，六艺经传皆通习之，不拘于时，学于余。余嘉其能行古道，作《师说》以贻之。"
  },
  {
    "title": "早春呈水部张十八员外",
    "author": "韩愈",
    "dynasty": "唐代",
    "content": "天街小雨润如酥，草色遥看近却无。最是一年春好处，绝胜烟柳满皇都。"
  },
  {
    "title": "马说",
    "author": "韩愈",
    "dynasty": "唐代",
    "content": "　　世有伯乐，然后有千里马。千里马常有，而伯乐不常有。故虽有名马，祗辱于奴隶人之手，骈死于槽枥之间，不以千里称也。(祗 同：衹)　　马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？　　策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！"
  },
  {
    "title": "春雪",
    "author": "韩愈",
    "dynasty": "唐代",
    "content": "新年都未有芳华，二月初惊见草芽。白雪却嫌春色晚，故穿庭树作飞花。"
  },
  {
    "title": "左迁至蓝关示侄孙湘",
    "author": "韩愈",
    "dynasty": "唐代",
    "content": "一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。"
  },
  {
    "title": "祭十二郎文",
    "author": "韩愈",
    "dynasty": "唐代",
    "content": "　　年、月、日，季父愈闻汝丧之七日，乃能衔哀致诚，使建中远具时羞之奠，告汝十二郎之灵：　　呜呼！吾少孤，及长，不省所怙，惟兄嫂是依。中年兄殁南方，吾与汝俱幼，从嫂归葬河阳。既又与汝就食江南，零丁孤苦，未尝一日相离也。吾上有三兄，皆不幸早世。承先人后者，在孙惟汝，在子惟吾。两世一身，形单影只。嫂尝抚汝指吾而言曰：“韩氏两世，惟此而已！”汝时尤小，当不复记忆；吾时虽能记忆，亦未知其言之悲也。　　吾年十九，始来京城。其后四年，而归视汝。又四年，吾往河阳省坟墓，遇汝从嫂丧来葬。又二年，吾佐董丞相于汴州，汝来省吾，止一岁，请归取其孥。明年，丞相薨，吾去汴州，汝不果来。是年，吾佐戎徐州，使取汝者始行，吾又罢去，汝又不果来。吾念汝从于东，东亦客也，不可以久；图久远者，莫如西归，将成家而致汝。呜呼！孰谓汝遽去吾而殁乎！吾与汝俱少年，以为虽暂相别，终当久相与处。故舍汝而旅食京师，以求斗斛之禄。诚知其如此，虽万乘之公相，吾不以一日辍汝而就也。　　去年，孟东野往，吾书与汝曰：“吾年未四十，而视茫茫，而发苍苍，而齿牙动摇。念诸父与诸兄，皆康强而早世，如吾之衰者，其能久存乎？吾不可去，汝不肯来，恐旦暮死，而汝抱无涯之戚也。”孰谓少者殁而长者存，强者夭而病者全乎？　　呜呼！其信然邪？其梦邪？其传之非其真邪？信也，吾兄之盛德而夭其嗣乎？汝之纯明而不克蒙其泽乎？少者强者而夭殁，长者衰者而存全乎？未可以为信也！梦也，传之非其真也，东野之书，耿兰之报，何为而在吾侧也？呜呼！其信然矣！吾兄之盛德而夭其嗣矣，汝之纯明宜业其家者，不克蒙其泽矣。所谓天者诚难测，而神者诚难明矣。所谓理者不可推，而寿者不可知矣。　　虽然，吾自今年来，苍苍者或化而为白矣；动摇者或脱而落矣，毛血日益衰，志气日益微，几何不从汝而死也？死而有知，其几何离？其无知，悲不几时，而不悲者无穷期矣。　　汝之子始十岁，吾之子始五岁，少而强者不可保，如此孩提者，又可冀其成立邪？呜呼哀哉！呜呼哀哉！　　汝去年书云：“比得软脚病，往往而剧。”吾曰：“是疾也，江南之人，常常有之。”未始以为忧也。呜呼， 其竟以此而殒其生乎？抑别有疾而至斯极乎？　　汝之书，六月十七日也；东野云，汝殁以六月二日；耿兰之报无月日。盖东野之使者不知问家人以月日，如耿兰之报，不知当言月日。东野与吾书，乃问使者，使者妄称以应之乎。其然乎？其不然乎？　　今吾使建中祭汝，吊汝之孤与汝之乳母。彼有食可守，以待终丧，则待终丧而取以来；如不能守以终丧，则遂取以来。其余奴婢，并令守汝丧。吾力能改葬，终葬汝于先人之兆，然后惟其所愿。　　呜呼！汝病吾不知时，汝殁吾不知日，生不能相养以共居，殁不能抚汝以尽哀，敛不凭其棺，窆不临其穴。吾行负神明，而使汝夭。不孝不慈，而不得与汝相养以生，相守以死。一在天之涯，一在地之角，生而影不与吾形相依，死而魂不与吾梦相接，吾实为之，其又何尤！彼苍者天，曷其有极！自今已往，吾其无意于人世矣！当求数顷之田于伊、颍之上，以待余年。教吾子与汝子，幸其成；长吾女与汝女，待其嫁，如此而已。　　呜呼，言有穷而情不可终，汝其知也邪？其不知也邪？呜呼哀哉！尚飨！"
  },
  {
    "title": "早春呈水部张十八员外二首",
    "author": "韩愈",
    "dynasty": "唐代",
    "content": "天街小雨润如酥，草色遥看近却无。最是一年春好处，绝胜烟柳满皇都。莫道官忙身老大，即无年少逐春心。凭君先到江头看，柳色如今深未深。"
  },
  {
    "title": "进学解",
    "author": "韩愈",
    "dynasty": "唐代",
    "content": "　　国子先生晨入太学，招诸生立馆下，诲之曰：“业精于勤，荒于嬉；行成于思，毁于随。方今圣贤相逢，治具毕张。拔去凶邪，登崇畯良。占小善者率以录，名一艺者无不庸。爬罗剔抉，刮垢磨光。盖有幸而获选，孰云多而不扬？诸生业患不能精，无患有司之不明；行患不能成，无患有司之不公。”　　言未既，有笑于列者曰：“先生欺余哉！弟子事先生，于兹有年矣。先生口不绝吟于六艺之文，手不停披于百家之编。纪事者必提其要，纂言者必钩其玄。贪多务得，细大不捐。焚膏油以继晷，恒兀兀以穷年。先生之业，可谓勤矣。　　觝排异端，攘斥佛老。补苴罅漏，张皇幽眇。寻坠绪之茫茫，独旁搜而远绍。障百川而东之，回狂澜于既倒。先生之于儒，可谓有劳矣。　　沉浸醲郁，含英咀华，作为文章，其书满家。上规姚姒，浑浑无涯；周诰、殷《盘》，佶屈聱牙；《春秋》谨严，《左氏》浮夸；《易》奇而法，《诗》正而葩；下逮《庄》、《骚》，太史所录；子云，相如，同工异曲。先生之于文，可谓闳其中而肆其外矣。　　少始知学，勇于敢为；长通于方，左右具宜。先生之于为人，可谓成矣。　　然而公不见信于人，私不见助于友。跋前踬后，动辄得咎。暂为御史，遂窜南夷。三年博士，冗不见治。命与仇谋，取败几时。冬暖而儿号寒，年丰而妻啼饥。头童齿豁，竟死何裨。不知虑此，而反教人为？”　　先生曰：“吁，子来前！夫大木为杗，细木为桷，欂栌、侏儒，椳、闑、扂、楔，各得其宜，施以成室者，匠氏之工也。玉札、丹砂，赤箭、青芝，牛溲、马勃，败鼓之皮，俱收并蓄，待用无遗者，医师之良也。登明选公，杂进巧拙，纡馀为妍，卓荦为杰，校短量长，惟器是适者，宰相之方也。昔者孟轲好辩，孔道以明，辙环天下，卒老于行。荀卿守正，大论是弘，逃谗于楚，废死兰陵。是二儒者，吐辞为经，举足为法，绝类离伦，优入圣域，其遇于世何如也？今先生学虽勤而不繇其统，言虽多而不要其中，文虽奇而不济于用，行虽修而不显于众。犹且月费俸钱，岁靡廪粟；子不知耕，妇不知织；乘马从徒，安坐而食。踵常途之役役，窥陈编以盗窃。然而圣主不加诛，宰臣不见斥，兹非其幸欤？动而得谤，名亦随之。投闲置散，乃分之宜。若夫商财贿之有亡，计班资之崇庳，忘己量之所称，指前人之瑕疵，是所谓诘匠氏之不以杙为楹，而訾医师以昌阳引年，欲进其豨苓也。"
  },
  {
    "title": "山石",
    "author": "韩愈",
    "dynasty": "唐代",
    "content": "山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？嗟哉吾党二三子，安得至老不更归。"
  },
  {
    "title": "张中丞传后叙",
    "author": "韩愈",
    "dynasty": "唐代",
    "content": "　　元和二年四月十三日夜，愈与吴郡张籍阅家中旧书，得李翰所为《张巡传》。翰以文章自名，为此传颇详密。然尚恨有阙者：不为许远立传，又不载雷万春事首尾。　　远虽材若不及巡者，开门纳巡，位本在巡上。授之柄而处其下，无所疑忌，竟与巡俱守死，成功名，城陷而虏，与巡死先后异耳。两家子弟材智下，不能通知二父志，以为巡死而远就虏，疑畏死而辞服于贼。远诚畏死，何苦守尺寸之地，食其所爱之肉，以与贼抗而不降乎？当其围守时，外无蚍蜉蚁子之援，所欲忠者，国与主耳，而贼语以国亡主灭。远见救援不至，而贼来益众，必以其言为信；外无待而犹死守，人相食且尽，虽愚人亦能数日而知死所矣。远之不畏死亦明矣！乌有城坏其徒俱死，独蒙愧耻求活？虽至愚者不忍为，呜呼！而谓远之贤而为之邪？　　说者又谓远与巡分城而守，城之陷，自远所分始。以此诟远，此又与儿童之见无异。人之将死，其藏腑必有先受其病者；引绳而绝之，其绝必有处。观者见其然，从而尤之，其亦不达于理矣！小人之好议论，不乐成人之美，如是哉！如巡、远之所成就，如此卓卓，犹不得免，其他则又何说！　　当二公之初守也，宁能知人之卒不救，弃城而逆遁？苟此不能守，虽避之他处何益？及其无救而且穷也，将其创残饿羸之余，虽欲去，必不达。二公之贤，其讲之精矣！守一城，捍天下，以千百就尽之卒，战百万日滋之师，蔽遮江淮，沮遏其势，天下之不亡，其谁之功也！当是时，弃城而图存者，不可一二数；擅强兵坐而观者，相环也。不追议此，而责二公以死守，亦见其自比于逆乱，设淫辞而助之攻也。　　愈尝从事于汴徐二府，屡道于两府间，亲祭于其所谓双庙者。其老人往往说巡、远时事云：南霁云之乞救于贺兰也，贺兰嫉巡、远之声威功绩出己上，不肯出师救；爱霁云之勇且壮，不听其语，强留之，具食与乐，延霁云坐。霁云慷慨语曰：“云来时，睢阳之人，不食月余日矣！云虽欲独食，义不忍；虽食，且不下咽！”因拔所佩刀，断一指，血淋漓，以示贺兰。一座大惊，皆感激为云泣下。云知贺兰终无为云出师意，即驰去；将出城，抽矢射佛寺浮图，矢着其上砖半箭，曰：“吾归破贼，必灭贺兰！此矢所以志也。”愈贞元中过泗州，船上人犹指以相语。城陷，贼以刃胁降巡，巡不屈，即牵去，将斩之；又降霁云，云未应。巡呼云曰：“南八，男儿死耳，不可为不义屈！”云笑曰：“欲将以有为也；公有言，云敢不死！”即不屈。　　张籍曰：“有于嵩者，少依于巡；及巡起事，嵩常在围中。籍大历中于和州乌江县见嵩，嵩时年六十余矣。以巡初尝得临涣县尉，好学无所不读。籍时尚小，粗问巡、远事，不能细也。云：巡长七尺余，须髯若神。尝见嵩读《汉书》，谓嵩曰：“何为久读此？“嵩曰：“未熟也。“巡曰：“吾于书读不过三遍，终身不忘也。“因诵嵩所读书，尽卷不错一字。嵩惊，以为巡偶熟此卷，因乱抽他帙以试，无不尽然。嵩又取架上诸书试以问巡，巡应口诵无疑。嵩从巡久，亦不见巡常读书也。为文章，操纸笔立书，未尝起草。初守睢阳时，士卒仅万人，城中居人户，亦且数万，巡因一见问姓名，其后无不识者。巡怒，须髯辄张。及城陷，贼缚巡等数十人坐，且将戮。巡起旋，其众见巡起，或起或泣。巡曰：“汝勿怖！死，命也。“众泣不能仰视。巡就戮时，颜色不乱，阳阳如平常。远宽厚长者，貌如其心；与巡同年生，月日后于巡，呼巡为兄，死时年四十九。”嵩贞元初死于亳宋间。或传嵩有田在亳宋间，武人夺而有之，嵩将诣州讼理，为所杀。嵩无子。张籍云。"
  },
  {
    "title": "听颖师弹琴",
    "author": "韩愈",
    "dynasty": "唐代",
    "content": "昵昵儿女语，恩怨相尔汝。划然变轩昂，勇士赴敌场。浮云柳絮无根蒂，天地阔远随飞扬。喧啾百鸟群，忽见孤凤皇。跻攀分寸不可上，失势一落千丈强。嗟余有两耳，未省听丝篁。自闻颖师弹，起坐在一旁。推手遽止之，湿衣泪滂滂。颖乎尔诚能，无以冰炭置我肠！"
  },
  {
    "title": "题榴花",
    "author": "韩愈",
    "dynasty": "唐代",
    "content": "五月榴花照眼明，枝间时见子初成。可怜此地无车马，颠倒青苔落绛英。"
  },
  {
    "title": "调张籍",
    "author": "韩愈",
    "dynasty": "唐代",
    "content": "李杜文章在，光焰万丈长。不知群儿愚，那用故谤伤。蚍蜉撼大树，可笑不自量！伊我生其后，举颈遥相望。夜梦多见之，昼思反微茫。徒观斧凿痕，不瞩治水航。想当施手时，巨刃磨天扬。垠崖划崩豁，乾坤摆雷硠。唯此两夫子，家居率荒凉。帝欲长吟哦，故遣起且僵。翦翎送笼中，使看百鸟翔。平生千万篇，金薤垂琳琅。仙官敕六丁，雷电下取将。流落人间者，太山一毫芒。我愿生两翅，捕逐出八荒。精诚忽交通，百怪入我肠。刺手拔鲸牙，举瓢酌天浆。腾身跨汗漫，不著织女襄。顾语地上友，经营无太忙。乞君飞霞佩，与我高颉颃。"
  },
  {
    "title": "晚春二首·其二",
    "author": "韩愈",
    "dynasty": "唐代",
    "content": "谁收春色将归去，慢绿妖红半不存。榆荚只能随柳絮，等闲撩乱走空园。"
  },
  {
    "title": "杂说一·龙说",
    "author": "韩愈",
    "dynasty": "唐代",
    "content": "　　龙嘘气成云，云固弗灵于龙也。然龙乘是气，茫洋穷乎玄间，薄日月，伏光景，感震电，神变化，水下土，汩陵谷，云亦灵怪矣哉!　　云，龙之所能使为灵也；若龙之灵，则非云之所能使为灵也。然龙弗得云，无以神其灵矣。失其所凭依，信不可欤 ！　　异哉！其所凭依，乃其所自为也。《易》曰：“云从龙。”既曰：龙，云从之矣。"
  },
  {
    "title": "知音者诚希",
    "author": "韩愈",
    "dynasty": "唐代",
    "content": "知音者诚希，念子不能别。行行天未晓，携手踏明月。"
  },
  {
    "title": "同水部张员外籍曲江春游寄白二十二舍人",
    "author": "韩愈",
    "dynasty": "唐代",
    "content": "漠漠轻阴晚自开，青天白日映楼台。曲江水满花千树，有底忙时不肯来。"
  },
  {
    "title": "八月十五夜赠张功曹",
    "author": "韩愈",
    "dynasty": "唐代",
    "content": "纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。"
  },
  {
    "title": "送董邵南游河北序",
    "author": "韩愈",
    "dynasty": "唐代",
    "content": "　　燕赵古称多感慨悲歌之士。董生举进士，屡不得志于有司，怀抱利器，郁郁适兹土。吾知其必有合也。董生勉乎哉！　　夫以子之不遇时，苟慕义强仁者，皆爱惜焉。矧燕赵之士出乎其性者哉！然吾尝闻风俗与化移易，吾恶知其今不异于古所云邪?聊以吾子之行卜之也。董生勉乎哉！　　吾因子有所感矣。为我吊望诸君之墓，而观于其市，复有昔时屠狗者乎？为我谢曰：“明天子在上，可以出而仕矣。”"
  },
  {
    "title": "送孟东野序",
    "author": "韩愈",
    "dynasty": "唐代",
    "content": "　　大凡物不得其平则鸣：草木之无声，风挠之鸣。水之无声，风荡之鸣。其跃也，或激之；其趋也，或梗之；其沸也，或炙之。金石之无声，或击之鸣。人之于言也亦然，有不得已者而后言。其歌也有思，其哭也有怀，凡出乎口而为声者，其皆有弗平者乎！　　乐也者，郁于中而泄于外者也，择其善鸣者而假之鸣。金、石、丝、竹、匏、土、革、木八者，物之善鸣者也。维天之于时也亦然，择其善鸣者而假之鸣。是故以鸟鸣春，以雷鸣夏，以虫鸣秋，以风鸣冬。四时之相推敚，其必有不得其平者乎？　　其于人也亦然。人声之精者为言，文辞之于言，又其精也，尤择其善鸣者而假之鸣。其在唐、虞，咎陶、禹，其善鸣者也，而假以鸣，夔弗能以文辞鸣，又自假于《韶》以鸣。夏之时，五子以其歌鸣。伊尹鸣殷，周公鸣周。凡载于《诗》、《书》六艺，皆鸣之善者也。周之衰，孔子之徒鸣之，其声大而远。传曰：“天将以夫子为木铎。”其弗信矣乎！其末也，庄周以其荒唐之辞鸣。楚，大国也，其亡也以屈原鸣。臧孙辰、孟轲、荀卿，以道鸣者也。杨朱、墨翟、管夷吾、晏婴、老聃、申不害、韩非、慎到、田骈、邹衍、尸佼、孙武、张仪、苏秦之属，皆以其术鸣。秦之兴，李斯鸣之。汉之时，司马迁、相如、扬雄，最其善鸣者也。其下魏晋氏，鸣者不及于古，然亦未尝绝也。就其善者，其声清以浮，其节数以急，其辞淫以哀，其志弛以肆；其为言也，乱杂而无章。将天丑其德莫之顾邪？何为乎不鸣其善鸣者也！　　唐之有天下，陈子昂、苏源明、元结、李白、杜甫、李观，皆以其所能鸣。其存而在下者，孟郊东野始以其诗鸣。其高出魏晋，不懈而及于古，其他浸淫乎汉氏矣。从吾游者，李翱、张籍其尤也。三子者之鸣信善矣。抑不知天将和其声，而使鸣国家之盛邪，抑将穷饿其身，思愁其心肠，而使自鸣其不幸邪？三子者之命，则悬乎天矣。其在上也奚以喜，其在下也奚以悲！东野之役于江南也，有若不释然者，故吾道其于天者以解之。"
  },
  {
    "title": "送李愿归盘谷序",
    "author": "韩愈",
    "dynasty": "唐代",
    "content": "　　太行之阳有盘谷。盘谷之间，泉甘而土肥，草木丛茂，居民鲜少。或曰：“谓其环两山之间，故曰‘盘’。”或曰：“是谷也，宅幽而势阻，隐者之所盘旋。”友人李愿居之。　　愿之言曰：“人之称大丈夫者，我知之矣：利泽施于人，名声昭于时，坐于庙朝，进退百官，而佐天子出令；其在外，则树旗旄，罗弓矢，武夫前呵，从者塞途，供给之人，各执其物，夹道而疾驰。喜有赏，怒有刑。才畯满前，道古今而誉盛德，入耳而不烦。曲眉丰颊，清声而便体，秀外而惠中，飘轻裾，翳长袖，粉白黛绿者，列屋而闲居，妒宠而负恃，争妍而取怜。大丈夫之遇知于天子、用力于当世者之所为也。吾非恶此而逃之，是有命焉，不可幸而致也。　　穷居而野处，升高而望远，坐茂树以终日，濯清泉以自洁。采于山，美可茹；钓于水，鲜可食。起居无时，惟适之安。与其有誉于前，孰若无毁于其后；与其有乐于身，孰若无忧于其心。车服不维，刀锯不加，理乱不知，黜陟不闻。大丈夫不遇于时者之所为也，我则行之。　　伺候于公卿之门，奔走于形势之途，足将进而趑趄，口将言而嗫嚅，处污秽而不羞，触刑辟而诛戮，侥幸于万一，老死而后止者，其于为人，贤不肖何如也？”　　昌黎韩愈闻其言而壮之，与之酒而为之歌曰：“盘之中，维子之宫；盘之土，维子之稼；盘之泉，可濯可沿；盘之阻，谁争子所？窈而深，廓其有容；缭而曲，如往而复。嗟盘之乐兮，乐且无央；虎豹远迹兮，蛟龙遁藏；鬼神守护兮，呵禁不祥。饮且食兮寿而康，无不足兮奚所望！膏吾车兮秣吾马，从子于盘兮，终吾生以徜徉！”"
  },
  {
    "title": "原道",
    "author": "韩愈",
    "dynasty": "唐代",
    "content": "　　博爱之谓仁，行而宜之之谓义，由是而之焉之谓道，足乎己无待于外之谓德。仁与义为定名，道与德为虚位。故道有君子小人，而德有凶有吉。老子之小仁义，非毁之也，其见者小也。坐井而观天，曰天小者，非天小也。彼以煦煦为仁，孑孑为义，其小之也则宜。其所谓道，道其所道，非吾所谓道也。其所谓德，德其所德，非吾所谓德也。凡吾所谓道德云者，合仁与义言之也，天下之公言也。老子之所谓道德云者，去仁与义言之也，一人之私言也。　　周道衰，孔子没，火于秦，黄老于汉，佛于晋、魏、梁、隋之间。其言道德仁义者，不入于杨，则归于墨；不入于老，则归于佛。入于彼，必出于此。入者主之，出者奴之；入者附之，出者污之。噫！后之人其欲闻仁义道德之说，孰从而听之？老者曰：“孔子，吾师之弟子也。”佛者曰：“孔子，吾师之弟子也。”为孔子者，习闻其说，乐其诞而自小也，亦曰“吾师亦尝师之”云尔。不惟举之于口，而又笔之于其书。噫！后之人虽欲闻仁义道德之说，其孰从而求之？　　甚矣，人之好怪也，不求其端，不讯其末，惟怪之欲闻。古之为民者四，今之为民者六。古之教者处其一，今之教者处其三。农之家一，而食粟之家六。工之家一，而用器之家六。贾之家一，而资焉之家六。奈之何民不穷且盗也？　　古之时，人之害多矣。有圣人者立，然后教之以相生相养之道。为之君，为之师。驱其虫蛇禽兽，而处之中土。寒然后为之衣，饥然后为之食。木处而颠，土处而病也，然后为之宫室。为之工以赡其器用，为之贾以通其有无，为之医药以济其夭死，为之葬埋祭祀以长其恩爱，为之礼以次其先后，为之乐以宣其湮郁，为之政以率其怠倦，为之刑以锄其强梗。相欺也，为之符、玺、斗斛、权衡以信之。相夺也，为之城郭甲兵以守之。害至而为之备，患生而为之防。今其言曰：“圣人不死，大盗不止。剖斗折衡，而民不争。”呜呼！其亦不思而已矣。如古之无圣人，人之类灭久矣。何也？无羽毛鳞介以居寒热也，无爪牙以争食也。　　是故君者，出令者也；臣者，行君之令而致之民者也；民者，出粟米麻丝，作器皿，通货财，以事其上者也。君不出令，则失其所以为君；臣不行君之令而致之民，则失其所以为臣；民不出粟米麻丝，作器皿，通货财，以事其上，则诛。今其法曰，必弃而君臣，去而父子，禁而相生相养之道，以求其所谓清净寂灭者。呜呼！其亦幸而出于三代之后，不见黜于禹、汤、文、武、周公、孔子也。其亦不幸而不出于三代之前，不见正于禹、汤、文、武、周公、孔子也。　　帝之与王，其号虽殊，其所以为圣一也。夏葛而冬裘，渴饮而饥食，其事虽殊，其所以为智一也。今其言曰：“曷不为太古之无事”？”是亦责冬之裘者曰：“曷不为葛之之易也？”责饥之食者曰：“曷不为饮之之易也？”传曰：“古之欲明明德于天下者，先治其国；欲治其国者，先齐其家；欲齐其家者，先修其身；欲修其身者，先正其心；欲正其心者，先诚其意。”然则古之所谓正心而诚意者，将以有为也。今也欲治其心而外天下国家，灭其天常，子焉而不父其父，臣焉而不君其君，民焉而不事其事。孔子之作《春秋》也，诸侯用夷礼则夷之，进于中国则中国之。经曰：“夷狄之有君，不如诸夏之亡。”《诗》曰：戎狄是膺，荆舒是惩”今也举夷狄之法，而加之先王之教之上，几何其不胥而为夷也？　　夫所谓先王之教者，何也？博爱之谓仁，行而宜之之谓义。由是而之焉之谓道。足乎己无待于外之谓德。其文：《诗》、《书》、《易》、《春秋》；其法：礼、乐、刑、政；其民：士、农、工、贾；其位：君臣、父子、师友、宾主、昆弟、夫妇；其服：麻、丝；其居：宫、室；其食：粟米、果蔬、鱼肉。其为道易明，而其为教易行也。是故以之为己，则顺而祥；以之为人，则爱而公；以之为心，则和而平；以之为天下国家，无所处而不当。是故生则得其情，死则尽其常。效焉而天神假，庙焉而人鬼飨。曰：“斯道也，何道也？”曰：“斯吾所谓道也，非向所谓老与佛之道也。尧以是传之舜，舜以是传之禹，禹以是传之汤，汤以是传之文、武、周公，文、武、周公传之孔子，孔子传之孟轲，轲之死，不得其传焉。荀与扬也，择焉而不精，语焉而不详。由周公而上，上而为君，故其事行。由周公而下，下而为臣，故其说长。然则如之何而可也？曰：“不塞不流，不止不行。人其人，火其书，庐其居。明先王之道以道之，鳏寡孤独废疾者有养也。其亦庶乎其可也！”"
  },
  {
    "title": "原毁",
    "author": "韩愈",
    "dynasty": "唐代",
    "content": "　　古之君子，其责己也重以周，其待人也轻以约。重以周，故不怠；轻以约，故人乐为善。　　闻古之人有舜者，其为人也，仁义人也。求其所以为舜者，责于己曰：“彼，人也；予，人也。彼能是，而我乃不能是！”早夜以思，去其不如舜者，就其如舜者。闻古之人有周公者，其为人也，多才与艺人也。求其所以为周公者，责于己曰：“彼，人也；予，人也。彼能是，而我乃不能是！”早夜以思，去其不如周公者，就其如周公者。舜，大圣人也，后世无及焉；周公，大圣人也，后世无及焉。是人也，乃曰：“不如舜，不如周公，吾之病也。”是不亦责于身者重以周乎！其于人也，曰：“彼人也，能有是，是足为良人矣；能善是，是足为艺人矣。”取其一，不责其二；即其新，不究其旧：恐恐然惟惧其人之不得为善之利。一善易修也，一艺易能也，其于人也，乃曰：“能有是，是亦足矣。”曰：“能善是，是亦足矣。”不亦待于人者轻以约乎？　　今之君子则不然。其责人也详，其待己也廉。详，故人难于为善；廉，故自取也少。己未有善，曰：“我善是，是亦足矣。”己未有能，曰：“我能是，是亦足矣。”外以欺于人，内以欺于心，未少有得而止矣，不亦待其身者已廉乎？　　其于人也，曰：“彼虽能是，其人不足称也；彼虽善是，其用不足称也。”举其一，不计其十；究其旧，不图其新：恐恐然惟惧其人之有闻也。是不亦责于人者已详乎？　　夫是之谓不以众人待其身，而以圣人望于人，吾未见其尊己也。　　虽然，为是者，有本有原，怠与忌之谓也。怠者不能修，而忌者畏人修。吾尝试之矣，尝试语于众曰：“某良士，某良士。”其应者，必其人之与也；不然，则其所疏远不与同其利者也；不然，则其畏也。不若是，强者必怒于言，懦者必怒于色矣。又尝语于众曰：“某非良士，某非良士。”其不应者，必其人之与也，不然，则其所疏远不与同其利者也，不然，则其畏也。不若是，强者必说于言，懦者必说于色矣。　　是故事修而谤兴，德高而毁来。呜呼！士之处此世，而望名誉之光，道德之行，难已！　　将有作于上者，得吾说而存之，其国家可几而理欤！"
  },
  {
    "title": "答李翊书",
    "author": "韩愈",
    "dynasty": "唐代",
    "content": "　　六月二十六日，愈白。李生足下：生之书辞甚高，而其问何下而恭也。能如是，谁不欲告生以其道？道德之归也有日矣，况其外之文乎？抑愈所谓望孔子之门墙而不入于其宫者，焉足以知是且非邪？虽然，不可不为生言之。　　生所谓“立言”者，是也；生所为者与所期者，甚似而几矣。抑不知生之志：蕲胜于人而取于人邪？将蕲至于古之立言者邪？蕲胜于人而取于人，则固胜于人而可取于人矣！将蕲至于古之立言者，则无望其速成，无诱于势利，养其根而俟其实，加其膏而希其光。根之茂者其实遂，膏之沃者其光晔。仁义之人，其言蔼如也。　　抑又有难者。愈之所为，不自知其至犹未也；虽然，学之二十余年矣。始者，非三代两汉之书不敢观，非圣人之志不敢存。处若忘，行若遗，俨乎其若思，茫乎其若迷。当其取于心而注于手也，惟陈言之务去，戛戛乎其难哉！其观于人，不知其非笑之为非笑也。如是者亦有年，犹不改。然后识古书之正伪，与虽正而不至焉者，昭昭然白黑分矣，而务去之，乃徐有得也。当其取于心而注于手也，汩汩然来矣。其观于人也，笑之则以为喜，誉之则以为忧，以其犹有人之说者存也。如是者亦有年，然后浩乎其沛然矣。吾又惧其杂也，迎而距之，平心而察之，其皆醇也，然后肆焉。虽然，不可以不养也，行之乎仁义之途，游之乎诗书之源，无迷其途，无绝其源，终吾身而已矣。气，水也；言，浮物也。水大而物之浮者大小毕浮。气之与言犹是也，气盛则言之短长与声之高下者皆宜。　　虽如是，其敢自谓几于成乎？虽几于成，其用于人也奚取焉？虽然，待用于人者，其肖于器邪？用与舍属诸人。君子则不然。处心有道，行己有方，用则施诸人，舍则传诸其徒，垂诸文而为后世法。如是者，其亦足乐乎？其无足乐也？　　有志乎古者希矣，志乎古必遗乎今。吾诚乐而悲之。亟称其人，所以劝之，非敢褒其可褒而贬其可贬也。问于愈者多矣，念生之言不志乎利，聊相为言之。愈白。"
  },
  {
    "title": "闻梨花发赠刘师命",
    "author": "韩愈",
    "dynasty": "唐代",
    "content": "桃蹊惆怅不能过，红艳纷纷落地多。闻道郭西千树雪，欲将君去醉如何。"
  },
  {
    "title": "柳子厚墓志铭",
    "author": "韩愈",
    "dynasty": "唐代",
    "content": "　　子厚，讳宗元。七世祖庆，为拓跋魏侍中，封济阴公。曾伯祖奭，为唐宰相，与褚遂良、韩瑗俱得罪武后，死高宗朝。皇考讳镇，以事母弃太常博士，求为县令江南。其后以不能媚权贵，失御史。权贵人死，乃复拜侍御史。号为刚直，所与游皆当世名人。　　子厚少精敏，无不通达。逮其父时，虽少年，已自成人，能取进士第，崭然见头角。众谓柳氏有子矣。其后以博学宏词，授集贤殿正字，蓝田尉。俊杰廉悍，议论证据今古，出入经史百子，踔厉风发，率常屈其座人。名声大振，一时皆慕与之交。诸公要人，争欲令出我门下，交口荐誉之。　　贞元十九年，由蓝田尉拜监察御史。顺宗即位，拜礼部员外郎。遇用事者得罪，例出为刺史。未至，又例贬永州司马。居闲，益自刻苦，务记览，为词章，泛滥停蓄，为深博无涯涘。而自肆于山水间。　　元和中，尝例召至京师；又偕出为刺史，而子厚得柳州。既至，叹曰：“是岂不足为政邪？”因其土俗，为设教禁，州人顺赖。其俗以男女质钱，约不时赎，子本相侔，则没为奴婢。子厚与设方计，悉令赎归。其尤贫力不能者，令书其佣，足相当，则使归其质。观察使下其法于他州，比一岁，免而归者且千人。衡湘以南为进士者，皆以子厚为师，其经承子厚口讲指画为文词者，悉有法度可观。　　其召至京师而复为刺史也，中山刘梦得禹锡亦在遣中，当诣播州。子厚泣曰：“播州非人所居，而梦得亲在堂，吾不忍梦得之穷，无辞以白其大人；且万无母子俱往理。”请于朝，将拜疏，愿以柳易播，虽重得罪，死不恨。遇有以梦得事白上者，梦得于是改刺连州。呜呼！士穷乃见节义。今夫平居里巷相慕悦，酒食游戏相征逐，诩诩强笑语以相取下，握手出肺肝相示，指天日涕泣，誓生死不相背负，真若可信；一旦临小利害，仅如毛发比，反眼若不相识。落陷穽，不一引手救，反挤之，又下石焉者，皆是也。此宜禽兽夷狄所不忍为，而其人自视以为得计。闻子厚之风，亦可以少愧矣。　　子厚前时少年，勇于为人，不自贵重顾籍，谓功业可立就，故坐废退。既退，又无相知有气力得位者推挽，故卒死于穷裔。材不为世用，道不行于时也。使子厚在台省时，自持其身，已能如司马刺史时，亦自不斥；斥时，有人力能举之，且必复用不穷。然子厚斥不久，穷不极，虽有出于人，其文学辞章，必不能自力，以致必传于后如今，无疑也。虽使子厚得所愿，为将相于一时，以彼易此，孰得孰失，必有能辨之者。　　子厚以元和十四年十一月八日卒，年四十七。以十五年七月十日，归葬万年先人墓侧。子厚有子男二人：长曰周六，始四岁；季曰周七，子厚卒乃生。女子二人，皆幼。其得归葬也，费皆出观察使河东裴君行立。行立有节概，重然诺，与子厚结交，子厚亦为之尽，竟赖其力。葬子厚于万年之墓者，舅弟卢遵。遵，涿人，性谨慎，学问不厌。自子厚之斥，遵从而家焉，逮其死不去。既往葬子厚，又将经纪其家，庶几有始终者。　　铭曰：“是惟子厚之室，既固既安，以利其嗣人。”"
  },
  {
    "title": "花岛",
    "author": "韩愈",
    "dynasty": "唐代",
    "content": "蜂蝶去纷纷，香风隔岸闻。欲知花岛处，水上觅红云。"
  },
  {
    "title": "醉留东野",
    "author": "韩愈",
    "dynasty": "唐代",
    "content": "昔年因读李白杜甫诗，长恨二人不相从。吾与东野生并世，如何复蹑二子踪。东野不得官，白首夸龙钟。韩子稍奸黠，自惭青蒿倚长松。低头拜东野，原得终始如駏蛩。东野不回头，有如寸筳撞巨钟。吾愿身为云，东野变为龙。四方上下逐东野，虽有离别无由逢？"
  },
  {
    "title": "条山苍",
    "author": "韩愈",
    "dynasty": "唐代",
    "content": "条山苍，河水黄。浪波沄沄去，松柏在高冈。"
  },
  {
    "title": "论佛骨表",
    "author": "韩愈",
    "dynasty": "唐代",
    "content": "　　臣某言：伏以佛者，夷狄之一法耳，自后汉时流入中国，上古未尝有也。昔者黄帝在位百年，年百一十岁；少昊在位八十年，年百岁；颛顼在位七十九年，年九十八岁；帝喾在位七十年，年百五岁；帝尧在位九十八年，年百一十八岁；帝舜及禹，年皆百岁。此时天下太平，百姓安乐寿考，然而中国未有佛也。其后殷汤亦年百岁，汤孙太戊在位七十五年，武丁在位五十九年，书史不言其年寿所极，推其年数，盖亦俱不减百岁。周文王年九十七岁，武王年九十三岁，穆王在位百年。此时佛法亦未入中国，非因事佛而致然也。　　汉明帝时，始有佛法，明帝在位，才十八年耳。其后乱亡相继，运祚不长。宋、齐、梁、陈、元魏已下，事佛渐谨，年代尤促，惟梁武帝在位四十八年，前后三度舍身施佛，宗庙之祭，不用牲牢，昼日一食，止于菜果，其后竟为侯景所逼，饿死台城，国亦寻灭。事佛求福，乃更得祸。由此观之，佛不足事，亦可知矣。　　高祖始受隋禅，则议除之。当时群臣材识不远，不能深知先王之道，古今之宜，推阐圣明，以救斯弊，其事遂止，臣常恨焉。伏维睿圣文武皇帝陛下，神圣英武，数千百年已来，未有伦比。即位之初，即不许度人为僧尼道士，又不许创立寺观。臣常以为高祖之志，必行于陛下之手，今纵未能即行，岂可恣之转令盛也？　　今闻陛下令群僧迎佛骨于凤翔，御楼以观，舁入大内，又令诸寺递迎供养。臣虽至愚，必知陛下不惑于佛，作此崇奉，以祈福祥也。直以年丰人乐，徇人之心，为京都士庶设诡异之观，戏玩之具耳。安有圣明若此，而肯信此等事哉！然百姓愚冥，易惑难晓，苟见陛下如此，将谓真心事佛，皆云：“天子大圣，犹一心敬信；百姓何人，岂合更惜身命!”焚顶烧指，百十为群，解衣散钱，自朝至暮，转相仿效，惟恐后时，老少奔波，弃其业次。若不即加禁遏，更历诸寺，必有断臂脔身以为供养者。伤风败俗，传笑四方，非细事也。　　夫佛本夷狄之人，与中国言语不通，衣服殊制；口不言先王之法言，身不服先王之法服；不知君臣之义，父子之情。假如其身至今尚在，奉其国命，来朝京师，陛下容而接之，不过宣政一见，礼宾一设，赐衣一袭，卫而出之于境，不令惑众也。况其身死已久，枯朽之骨，凶秽之馀，岂宜令入宫禁？　　孔子曰：“敬鬼神而远之。”古之诸侯，行吊于其国，尚令巫祝先以桃茢祓除不祥，然后进吊。今无故取朽秽之物，亲临观之，巫祝不先，桃茹不用，群臣不言其非，御史不举其失，臣实耻之。乞以此骨付之有司，投诸水火，永绝根本，断天下之疑，绝后代之惑。使天下之人，知大圣人之所作为，出于寻常万万也。岂不盛哉！岂不快哉！佛如有灵，能作祸祟，凡有殃咎，宜加臣身，上天鉴临，臣不怨悔。无任感激恳悃之至，谨奉表以闻。臣某诚惶诚恐。"
  },
  {
    "title": "子产不毁乡校",
    "author": "左丘明",
    "dynasty": "先秦",
    "content": "　　郑人游于乡校，以论执政。然明谓子产曰：“毁乡校，何如？”子产曰；“何为？夫人朝夕退而游焉，以议执政之善否。其所善者，吾则行之；其所恶者，吾则改之。是吾师也，若之何毁之？我闻忠善以损怨，不闻作威以防怨。岂不遽止？然犹防川：大决所犯，伤人必多，吾不克救也；不如小决使道，不如吾闻而药之也。”然明曰：“蔑也今而后知吾子之信可事也。小人实不才。若果行此，其郑国实赖之，岂唯二三臣？”　　仲尼闻是语也，曰：“以是观之，人谓子产不仁，吾不信也。”"
  },
  {
    "title": "送桂州严大夫同用南字",
    "author": "韩愈",
    "dynasty": "唐代",
    "content": "苍苍森八桂，兹地在湘南。江作青罗带，山如碧玉篸。户多输翠羽，家自种黄甘。远胜登仙去，飞鸾不假骖。"
  },
  {
    "title": "题百叶桃花",
    "author": "韩愈",
    "dynasty": "唐代",
    "content": "百叶双桃晚更红，窥窗映竹见玲珑。应知侍史归天上，故伴仙郎宿禁中。"
  },
  {
    "title": "石鼓歌",
    "author": "韦应物",
    "dynasty": "唐代",
    "content": "周宣大猎兮岐之阳，刻石表功兮炜煌煌。石如鼓形数止十，风雨缺讹苔藓涩。今人濡纸脱其文，既击既扫白黑分。忽开满卷不可识，惊潜动蛰走云云。喘逶迤，相纠错，乃是宣王之臣史籀作。一书遗此天地间，精意长存世冥寞。秦家祖龙还刻石，碣石之罘李斯迹。世人好古犹共传，持来比此殊悬隔。"
  },
  {
    "title": "池上絮",
    "author": "韩愈",
    "dynasty": "唐代",
    "content": "池上无风有落晖，杨花晴后自飞飞。为将纤质凌清镜，湿却无穷不得归。"
  },
  {
    "title": "获麟解",
    "author": "韩愈",
    "dynasty": "唐代",
    "content": "　　麟之为灵，昭昭也。咏于《诗》，书于《春秋》，杂出于传记百家之书，虽妇人小子皆知其为祥也。　　然麟之为物，不畜于家，不恒有于天下。其为形也不类，非若马牛犬豕豺狼麋鹿然。然则虽有麟，不可知其为麟也。　　角者吾知其为牛，鬣者吾知其为马，犬豕豺狼麋鹿，吾知其为犬豕豺狼麋鹿。惟麟也，不可知。不可知，则其谓之不祥也亦宜。虽然，麟之出，必有圣人在乎位。麟为圣人出也。圣人者，必知麟，麟之果不为不祥也。　　又曰：“麟之所以为麟者，以德不以形。”若麟之出不待圣人，则谓之不祥也亦宜。"
  },
  {
    "title": "游城南十六首·遣兴",
    "author": "韩愈",
    "dynasty": "唐代",
    "content": "断送一生惟有酒，寻思百计不如闲。莫忧世事兼身事，须著人间比梦间。"
  },
  {
    "title": "游太平公主山庄",
    "author": "韩愈",
    "dynasty": "唐代",
    "content": "公主当年欲占春，故将台榭押城闉。欲知前面花多少，直到南山不属人。"
  },
  {
    "title": "祭鳄鱼文",
    "author": "韩愈",
    "dynasty": "唐代",
    "content": "　　维年月日，潮州刺史韩愈使军事衙推秦济，以羊一、猪一，投恶溪之潭水，以与鳄鱼食，而告之曰：　　昔先王既有天下，列山泽，罔绳擉刃，以除虫蛇恶物为民害者，驱而出之四海之外。及后王德薄，不能远有，则江汉之间，尚皆弃之以与蛮、夷、楚、越；况潮岭海之间，去京师万里哉！鳄鱼之涵淹卵育于此，亦固其所。今天子嗣唐位，神圣慈武，四海之外，六合之内，皆抚而有之；况禹迹所揜，扬州之近地，刺史、县令之所治，出贡赋以供天地宗庙百神之祀之壤者哉？鳄鱼其不可与刺史杂处此土也。　　刺史受天子命，守此土，治此民，而鳄鱼睅然不安溪潭，据处食民畜、熊、豕、鹿、獐，以肥其身，以种其子孙；与刺史亢拒，争为长雄；刺史虽驽弱，亦安肯为鳄鱼低首下心，伈伈睍睍，为民吏羞，以偷活于此邪！且承天子命以来为吏，固其势不得不与鳄鱼辨。　　鳄鱼有知，其听刺史言：潮之州，大海在其南，鲸、鹏之大，虾、蟹之细，无不归容，以生以食，鳄鱼朝发而夕至也。今与鳄鱼约：尽三日，其率丑类南徙于海，以避天子之命吏；三日不能，至五日；五日不能，至七日；七日不能，是终不肯徙也。是不有刺史、听从其言也；不然，则是鳄鱼冥顽不灵，刺史虽有言，不闻不知也。夫傲天子之命吏，不听其言，不徙以避之，与冥顽不灵而为民物害者，皆可杀。刺史则选材技吏民，操强弓毒矢，以与鳄鱼从事，必尽杀乃止。其无悔！"
  },
  {
    "title": "湘中酬张十一功曹",
    "author": "韩愈",
    "dynasty": "唐代",
    "content": "休垂绝徼千行泪，共泛清湘一叶舟。今日岭猿兼越鸟，可怜同听不知愁。"
  },
  {
    "title": "猗兰操",
    "author": "韩愈",
    "dynasty": "唐代",
    "content": "兰之猗猗，扬扬其香。不采而佩，于兰何伤。今天之旋，其曷为然。我行四方，以日以年。雪霜贸贸，荠麦之茂。子如不伤，我不尔觏。荠麦之茂，荠麦之有。君子之伤，君子之守。"
  },
  {
    "title": "青青水中蒲二首",
    "author": "韩愈",
    "dynasty": "唐代",
    "content": "青青水中蒲，下有一双鱼。君今上陇去，我在与谁居？青青水中蒲，长在水中居。寄语浮萍草，相随我不如。"
  },
  {
    "title": "送穷文",
    "author": "韩愈",
    "dynasty": "唐代",
    "content": "　　元和六年正月乙丑晦，主人使奴星结柳作车，缚草为船，载糗舆粻，牛繫轭下，引帆上樯。三揖穷鬼而告之曰：“闻子行有日矣，鄙人不敢问所涂，窃具船与车，备载糗粻，日吉时良，利行四方，子饭一盂，子啜一觞，携朋挈俦，去故就新，驾尘彍风，与电争先，子无底滞之尤，我有资送之恩，子等有意于行乎？”　　屏息潜听，如闻音声，若啸若啼，砉欻嚘嘤，毛发尽竖，竦肩缩颈，疑有而无，久乃可明，若有言者曰：“吾与子居，四十年余，子在孩提，吾不子愚，子学子耕，求官与名，惟子是从，不变于初。门神户灵，我叱我呵，包羞诡随，志不在他。子迁南荒，热烁湿蒸，我非其乡，百鬼欺陵。太学四年，朝齑暮盐，唯我保汝，人皆汝嫌。自初及终，未始背汝，心无异谋，口绝行语，於何听闻，云我当去？是必夫子信谗，有间于予也。我鬼非人，安用车船，鼻齅臭香，糗粻可捐。单独一身，谁为朋俦，子苟备知，可数已不？子能尽言，可谓圣智，情状既露，敢不回避。”　　主人应之曰：“予以吾为真不知也耶！子之朋俦，非六非四，在十去五，满七除二，各有主张，私立名字，捩手覆羹，转喉触讳，凡所以使吾面目可憎、语言无味者，皆子之志也。——其名曰智穷：矫矫亢亢，恶园喜方，羞为奸欺，不忍伤害；其次名曰学穷：傲数与名，摘抉杳微，高挹群言，执神之机；又其次曰文穷：不专一能，怪怪奇奇，不可时施，祗以自嬉；又其次曰命穷：影与行殊，面丑心妍，利居众后，责在人先；又其次曰交穷：磨肌戛骨，吐出心肝，企足以待，寘我仇怨。凡此五鬼，为吾五患，饥我寒我，兴讹造讪，能使我迷，人莫能间，朝悔其行，暮已复然，蝇营狗苟，驱去复还。”　　言未毕，五鬼相与张眼吐舌，跳踉偃仆，抵掌顿脚，失笑相顾。徐谓主人曰：“子知我名，凡我所为，驱我令去，小黠大痴。人生一世，其久几何，吾立子名，百世不磨。小人君子，其心不同，惟乖於时，乃与天通。携持琬琰，易一羊皮，饫于肥甘，慕彼糠糜。天下知子，谁过于予。虽遭斥逐，不忍于疏，谓予不信，请质诗书。”　　主人于是垂头丧气，上手称谢，烧车与船，延之上座。"
  },
  {
    "title": "谒衡岳庙遂宿岳寺题门楼",
    "author": "韩愈",
    "dynasty": "唐代",
    "content": "五岳祭秩皆三公，四方环镇嵩当中。火维地荒足妖怪，天假神柄专其雄。喷云泄雾藏半腹，虽有绝顶谁能穷？我来正逢秋雨节，阴气晦昧无清风。潜心默祷若有应，岂非正直能感通！须臾静扫众峰出，仰见突兀撑青空。紫盖连延接天柱，石廪腾掷堆祝融。森然魄动下马拜，松柏一径趋灵宫。粉墙丹柱动光彩，鬼物图画填青红。升阶伛偻荐脯酒，欲以菲薄明其衷。庙令老人识神意，睢盱侦伺能鞠躬。手持杯珓导我掷，云此最吉余难同。窜逐蛮荒幸不死，衣食才足甘长终。侯王将相望久绝，神纵欲福难为功。夜投佛寺上高阁，星月掩映云曈昽。猿鸣钟动不知曙，杲杲寒日生于东。"
  },
  {
    "title": "答张十一功曹",
    "author": "韩愈",
    "dynasty": "唐代",
    "content": "山净江空水见沙，哀猿啼处两三家。筼筜竞长纤纤笋，踯躅闲开艳艳花。未报恩波知死所，莫令炎瘴送生涯。吟君诗罢看双鬓，斗觉霜毛一半加。"
  },
  {
    "title": "湘中",
    "author": "韩愈",
    "dynasty": "唐代",
    "content": "猿愁鱼踊水翻波，自古流传是汨罗。蘋藻满盘无处奠，空闻渔父扣舷歌。"
  },
  {
    "title": "题张十一旅舍三咏·葡萄",
    "author": "韩愈",
    "dynasty": "唐代",
    "content": "新茎未遍半犹枯，高架支离倒复扶。若欲满盘堆马乳，莫辞添竹引龙须。"
  },
  {
    "title": "讳辩",
    "author": "韩愈",
    "dynasty": "唐代",
    "content": "　　愈与李贺书，劝贺举进士。贺举进士有名，与贺争名者毁之，曰贺父名晋肃，贺不举进士为是，劝之举者为非。听者不察也，和而唱之，同然一辞。皇甫湜曰：“若不明白，子与贺且得罪。”愈曰：“然。”　　律曰：“二名不偏讳。”释之者曰：“谓若言‘征’不称‘在’，言‘在’不称‘征’是也。”律曰：“不讳嫌名。”释之者曰：“谓若‘禹’与‘雨’、‘丘’与‘蓲’之类是也。”今贺父名晋肃，贺举进士，为犯二名律乎？为犯嫌名律乎？父名晋肃，子不得举进士，若父名仁，子不得为人乎？夫讳始于何时？作法制以教天下者，非周公孔子欤？周公作诗不讳，孔子不偏讳二名，《春秋》不讥不讳嫌名，康王钊之孙，实为昭王。曾参之父名晳，曾子不讳昔。周之时有骐期，汉之时有杜度，此其子宜如何讳？将讳其嫌遂讳其姓乎？将不讳其嫌者乎？汉讳武帝名彻为通，不闻又讳车辙之辙为某字也；讳吕后名雉为野鸡，不闻又讳治天下之治为某字也。今上章及诏，不闻讳浒、势、秉、机也。惟宦官宫妾，乃不敢言谕及机，以为触犯。士君子言语行事，宜何所法守也？今考之于经，质之于律，稽之以国家之典，贺举进士为可邪？为不可邪？　　凡事父母，得如曾参，可以无讥矣；作人得如周公孔子，亦可以止矣。今世之士，不务行曾参周公孔子之行，而讳亲之名，则务胜于曾参周公孔子，亦见其惑也。夫周公孔子曾参卒不可胜，胜周公孔子曾参，乃比于宦者宫妾，则是宦者宫妾之孝于其亲，贤于周公孔子曾参者邪？"
  },
  {
    "title": "次潼关先寄张十二阁老使君",
    "author": "韩愈",
    "dynasty": "唐代",
    "content": "荆山已去华山来，日出潼关四扇开。刺史莫辞迎候远，相公亲破蔡州回。"
  },
  {
    "title": "李花赠张十一署",
    "author": "韩愈",
    "dynasty": "唐代",
    "content": "江陵城西二月尾，花不见桃惟见李。风揉雨练雪羞比，波涛翻空杳无涘。君知此处花何似？白花倒烛天夜明，群鸡惊鸣官吏起。金乌海底初飞来，朱辉散射青霞开。迷魂乱眼看不得，照耀万树繁如堆。念昔少年著游燕，对花岂省曾辞杯。自从流落忧感集，欲去未到先思回。只今四十已如此，后日更老谁论哉。力携一尊独就醉，不忍虚掷委黄埃。"
  },
  {
    "title": "雉带箭",
    "author": "韩愈",
    "dynasty": "唐代",
    "content": "原头火烧静兀兀，野雉畏鹰出复没。将军欲以巧伏人，盘马弯弓惜不发。地形渐窄观者多，雉惊弓满劲箭加。冲人决起百余尺，红翎白镞随倾斜。将军仰笑军吏贺，五色离披马前堕。"
  },
  {
    "title": "南山诗",
    "author": "韩愈",
    "dynasty": "唐代",
    "content": "吾闻京城南，兹维群山囿。东西两际海，巨细难悉究。山经及地志，茫昧非受授。团辞试提挈，挂一念万漏。欲休谅不能，粗叙所经觏。尝升崇丘望，戢戢见相凑。晴明出棱角，缕脉碎分绣。蒸岚相澒洞，表里忽通透。无风自飘簸，融液煦柔茂。横云时平凝，点点露数岫。天空浮脩眉，浓绿画新就。孤撑有巉绝，海浴褰鹏噣。春阳潜沮洳，濯濯吐深秀。岩峦虽嵂崒，软弱类含酎。夏炎百木盛，荫郁增埋覆。神灵日歊歔，云气争结构。秋霜喜刻轹，磔卓立癯瘦。参差相叠重，刚耿陵宇宙。冬行虽幽墨，冰雪工琢镂。新曦照危峨，亿丈恒高袤。明昏无停态，顷刻异状候。西南雄太白，突起莫间簉。藩都配德运，分宅占丁戊。逍遥越坤位，诋讦陷乾窦。空虚寒兢兢，风气较搜漱。朱维方烧日，阴霰纵腾糅。昆明大池北，去觌偶晴昼。绵联穷俯视，倒侧困清沤。微澜动水面，踊跃躁猱狖。惊呼惜破碎，仰喜呀不仆。前寻径杜墅，坌蔽毕原陋。崎岖上轩昂，始得观览富。行行将遂穷，岭陆烦互走。勃然思坼裂，拥掩难恕宥。巨灵与夸蛾，远贾期必售。还疑造物意，固护蓄精祐。力虽能排斡，雷电怯呵诟。攀缘脱手足，蹭蹬抵积甃。茫如试矫首，堛塞生怐诟。威容丧萧爽，近新迷远旧。拘官计日用，欲进不可又。因缘窥其湫，凝湛閟阴兽。鱼虾可俯掇，神物安敢寇。林柯有脱叶，欲堕鸟惊救。争衔弯环飞，投弃急哺鷇。旋归道回睨，达枿壮复奏。吁嗟信奇怪，峙质能化贸。前年遭谴谪，探历得邂逅。初从蓝田入，顾眄劳颈脰。时天晦大雪，泪目苦蒙瞀。峻涂拖长冰，直上若悬溜。褰衣步推马，颠蹶退且复。苍黄忘遐睎，所瞩镵左右。杉篁咤蒲苏，杲耀攒介胄。专心忆平道，脱险逾避臭。昨来逢清霁，宿愿忻始副。峥嵘跻冢顶，倏闪杂鼯鼬。前低划开阔，烂漫堆众皱。或连若相从；或蹙若相斗；或妥若弭伏；或竦若惊雊；或散若瓦解；或赴若辐辏；或翩若船游；或决若马骤；或背若相恶；或向若相佑；或乱若抽笋；或嵲若炷灸；或错若绘画；或缭若篆籀；或罗若星离；或蓊若云逗；或浮若波涛；或碎若锄耨；或如贲育伦，赌胜勇前购；先强势已出，后钝嗔浢譳；或如帝王尊，丛集朝贱幼，虽亲不亵狎，虽远不悖谬；或如临食案，肴核纷饤饾；又如游九原，坟墓包椁柩；或纍若盆甖；或揭若登豆；或覆若曝鳖；或颓若寝兽；或蛇若藏龙；或翼若搏鹫；或齐若友朋；或随若先后；或迸若流落；或顾若宿留；或戾若仇雠；或密若婚媾；或俨若峨冠；或翻若舞袖；或屹若战阵；或围若蒐狩；或靡然东注；或偃然北首；或如火熺焰；或若气饙馏；或行而不辍；或遗而不收；或斜而不倚；或弛而不彀；或赤若秃鬝；或熏若柴槱；或如龟坼兆；或若卦分繇；或前横若剥；或后断若姤；延延离又属，夬夬叛还遘；喁喁鱼闯萍，落落月经宿；訚訚树墙垣；巘巘架库厩；参参削剑戟；焕焕衔莹琇；敷敷花披萼；闟闟屋摧霤；悠悠舒而安；兀兀狂以狃；超超出犹奔；蠢蠢骇不懋。大哉立天地，经纪肖营腠。厥初孰天张，僶俛谁劝侑？创兹朴而巧，戮力忍劳疚。得非施斧斤？无乃假诅呪？鸿荒竟无传，功大莫酬僦。尝闻于祠官，芬苾降歆齅。斐然作歌诗，惟用赞报酭。"
  },
  {
    "title": "宿龙宫滩",
    "author": "韩愈",
    "dynasty": "唐代",
    "content": "浩浩复汤汤，滩声抑更扬。奔流疑激电，惊浪似浮霜。梦觉灯生晕，宵残雨送凉。如何连晓语，只是说家乡？"
  },
  {
    "title": "题楚昭王庙",
    "author": "韩愈",
    "dynasty": "唐代",
    "content": "丘坟满目衣冠尽，城阙连云草树荒。犹有国人怀旧德，一间茅屋祭昭王。"
  },
  {
    "title": "学诸进士作精卫衔石填海",
    "author": "韩愈",
    "dynasty": "唐代",
    "content": "鸟有偿冤者，终年抱寸诚。口衔山石细，心望海波平。渺渺功难见，区区命已轻。人皆讥造次，我独赏专精。岂计休无日，惟应尽此生。何惭刺客传，不著报雠名。"
  },
  {
    "title": "戏题牡丹",
    "author": "韩愈",
    "dynasty": "唐代",
    "content": "幸自同开俱阴隐，何须相倚斗轻盈。陵晨并作新妆面，对客偏含不语情。双燕无机还拂掠，游蜂多思正经营。长年是事皆抛尽，今日栏边暂眼明。"
  },
  {
    "title": "符读书城南",
    "author": "韩愈",
    "dynasty": "唐代",
    "content": "木之就规矩，在梓匠轮舆。人之能为人，由腹有诗书。诗书勤乃有，不勤腹空虚。欲知学之力，贤愚同一初。由其不能学，所入遂异闾。两家各生子，提孩巧相如。少长聚嬉戏，不殊同队鱼。年至十二三，头角稍相疏。二十渐乖张，清沟映污渠。三十骨骼成，乃一龙一猪。飞黄腾踏去，不能顾蟾蜍。一为马前卒，鞭背生虫蛆。一为公与相，潭潭府中居。问之何因尔，学与不学欤。金璧虽重宝，费用难贮储。学问藏之身，身在则有馀。君子与小人，不系父母且。不见公与相，起身自犁鉏。不见三公后，寒饥出无驴。文章岂不贵，经训乃菑畬。潢潦无根源，朝满夕已除。人不通古今，马牛而襟裾。行身陷不义，况望多名誉。时秋积雨霁，新凉入郊墟。灯火稍可亲，简编可卷舒。岂不旦夕念，为尔惜居诸。恩义有相夺，作诗劝踌躇。"
  },
  {
    "title": "争臣论",
    "author": "韩愈",
    "dynasty": "唐代",
    "content": "　　或问谏议大夫阳城于愈，可以为有道之士乎哉?学广而闻多，不求闻于人也。行古人之道，居于晋之鄙。晋之鄙人，熏其德而善良者几千人。大臣闻而荐之，天子以为谏议大夫。人皆以为华，阳子不色喜。居于位五年矣，视其德，如在野，彼岂以富贵移易其心哉？　　愈应之曰：是《易》所谓恒其德贞，而夫子凶者也。恶得为有道之士乎哉?在《易·蛊》之“上九”云：“不事王侯，高尚其事。”《蹇》之“六二”则曰：“王臣蹇蹇，匪躬之故。”夫亦以所居之时不一，而所蹈之德不同也。若《蛊》之“上九”，居无用之地，而致匪躬之节；以《蹇》之“六二”，在王臣之位，而高不事之心，则冒进之患生，旷官之刺兴。志不可则，而尤不终无也。今阳子在位，不为不久矣；闻天下之得失，不为不熟矣；天子待之，不为不加矣。而未尝一言及于政。视政之得失，若越人视秦人之肥瘠，忽焉不加喜戚于其心。问其官，则曰谏议也；问其禄，则曰下大夫之秩秩也；问其政，则曰我不知也。有道之士，固如是乎哉?且吾闻之：有官守者，不得其职则去；有言责者，不得其言则去。今阳子以为得其言乎哉?得其言而不言，与不得其言而不去，无一可者也。阳子将为禄仕乎?古之人有云：“仕不为贫，而有时乎为贫。”谓禄仕者也。宜乎辞尊而居卑，辞富而居贫，若抱关击柝者可也。盖孔子尝为委吏矣，尝为乘田矣，亦不敢旷其职，必曰“会计当而已矣”，必曰“牛羊遂而已矣”。若阳子之秩禄，不为卑且贫，章章明矣，而如此，其可乎哉?　　或曰：否，非若此也。夫阳子恶讪上者，恶为人臣招其君之过而以为名者。故虽谏且议，使人不得而知焉。《书》曰：“尔有嘉谟嘉猷，则人告尔后于内，尔乃顺之于外，曰：斯谟斯猷，惟我后之德”若阳子之用心，亦若此者。愈应之曰：若阳子之用心如此，滋所谓惑者矣。入则谏其君，出不使人知者，大臣宰相者之事，非阳子之所宜行也。夫阳子，本以布衣隐于蓬蒿之下，主上嘉其行谊，擢在此位，官以谏为名，诚宜有以奉其职，使四方后代，知朝廷有直言骨鲠之臣，天子有不僭赏、从谏如流之美。庶岩穴之士，闻而慕之，束带结发，愿进于阙下，而伸其辞说，致吾君于尧舜，熙鸿号于无穷也。若《书》所谓，则大臣宰相之事，非阳子之所宜行也。且阳子之心，将使君人者恶闻其过乎?是启之也。　　或曰：阳子之不求闻而人闻之，不求用而君用之。不得已而起。守其道而不变，何子过之深也?愈曰：自古圣人贤士，皆非有求于闻用也。闵其时之不平，人之不义，得其道不敢独善其身，而必以兼济天下也。孜孜矻矻，死而后已。故禹过家门不入，孔席不暇暖，而墨突不得黔。彼二圣一贤者，岂不知自安佚之为乐哉？诚畏天命而悲人穷也。夫天授人以贤圣才能，岂使自有余而已，诚欲以补其不足者也。耳目之于身也，耳司闻而目司见，听其是非，视其险易，然后身得安焉。圣贤者，时人之耳目也；时人者，圣贤之身也。且阳子之不贤，则将役于贤以奉其上矣；若果贤，则固畏天命而闵人穷也。恶得以自暇逸乎哉?　　或曰：吾闻君子不欲加诸人，而恶讦以为直者。若吾子之论，直则直矣，无乃伤于德而费于辞乎?好尽言以招人过，国武子之所以见杀于齐也，吾子其亦闻乎?愈曰：君子居其位，则思死其官。未得位，则思修其辞以明其道。我将以明道也，非以为直而加入也。且国武子不能得善人，而好尽言于乱国，是以见杀。《传》曰：“惟善人能受尽言。”谓其闻而能改之也。子告我曰：“阳子可以为有道之士也。”今虽不能及已，阳子将不得为善人乎哉?"
  },
  {
    "title": "贞女峡",
    "author": "韩愈",
    "dynasty": "唐代",
    "content": "江盘峡束春湍豪，雷风战斗鱼龙逃。悬流轰轰射水府，一泻百里翻云涛。漂船摆石万瓦裂，咫尺性命轻鸿毛。"
  },
  {
    "title": "送湖南李正字归",
    "author": "韩愈",
    "dynasty": "唐代",
    "content": "长沙入楚深，洞庭值秋晚。人随鸿雁少，江共蒹葭远。历历余所经，悠悠子当返。孤游怀耿介，旅宿梦婉娩。风土稍殊音，鱼虾日异饭。亲交俱在此，谁与同息偃。"
  },
  {
    "title": "蓝田县丞厅壁记",
    "author": "韩愈",
    "dynasty": "唐代",
    "content": "　　丞之职所以贰令，于一邑无所不当问。其下主簿、尉，主簿、尉乃有分职。丞位高而逼，例以嫌不可否事。文书行，吏抱成案诣丞，卷其前，钳以左手，右手摘纸尾，雁鹜行以进，平立睨丞曰：“当署。”丞涉笔占位，署惟谨，目吏，问：“可不可？”吏曰：“得。”则退。不敢略省，漫不知何事。官虽尊，力势反出主簿、尉下。谚数慢，必曰“丞”。至以相訾謷。丞之设，岂端使然哉？　　博陵崔斯立，种学绩文，以蓄其有，泓涵演迤，日大以肆。贞元初，挟其能战艺于京师，再进再屈千人。元和初，以前大理评事言得失黜官，再转而为丞兹邑。始至，喟曰：“官无卑，顾材不足塞职。”既噤不得施用，又喟曰：“丞哉，丞哉！余不负丞，而丞负余。”则尽枿去牙角，一蹑故迹，破崖岸而为之。　　丞厅故有记，坏漏污不可读。斯立易桷与瓦，墁治壁，悉书前任人名氏。庭有老槐四行，南墙巨竹千梃，俨立若相持，水㶁㶁循除鸣。斯立痛扫溉，对树二松，日哦其间。有问者，辄对曰：“余方有公事，子姑去。”考功郎中知制诰韩愈记。"
  },
  {
    "title": "谁氏子",
    "author": "韩愈",
    "dynasty": "唐代",
    "content": "非痴非狂谁氏子，去入王屋称道士。白头老母遮门啼，挽断衫袖留不止。翠眉新妇年二十，载送还家哭穿市。或云欲学吹凤笙，所慕灵妃媲萧史。又云时俗轻寻常，力行险怪取贵仕。神仙虽然有传说，知者尽知其妄矣。圣君贤相安可欺，乾死穷山竟何俟。呜呼余心诚岂弟，愿往教诲究终始。罚一劝百政之经，不从而诛未晚耳。谁其友亲能哀怜，写吾此诗持送似。"
  },
  {
    "title": "广宣上人频见过",
    "author": "韩愈",
    "dynasty": "唐代",
    "content": "三百六旬长扰扰，不冲风雨即尘埃。久惭朝士无裨补，空愧高僧数往来。学道穷年何所得，吟诗竟日未能回。天寒古寺游人少，红叶窗前有几堆。"
  },
  {
    "title": "圬者王承福传",
    "author": "韩愈",
    "dynasty": "唐代",
    "content": "　　圬之为技贱且劳者也。有业之，其色若自得者。听其言，约而尽。问之，王其姓。承福其名。世为京兆长安农夫。天宝之乱，发人为兵。持弓矢十叁年，有官勋，弃之来归。丧其土田，手镘衣食，馀叁十年。舍于市之主人，而归其屋食之当焉。视时屋食之贵贱，而上下其圬之佣以偿之；有馀，则以与道路之废疾饿者焉。　　又曰：“粟，稼而生者也；若布与帛。必蚕绩而后成者也；其他所以养生之具，皆待人力而后完也；吾皆赖之。然人不可遍为，宜乎各致其能以相生也。故君者，理我所以生者也；而百官者，承君之化者也。任有大小，惟其所能，若器皿焉。食焉而怠其事，必有天殃，故吾不敢一日舍镘以嬉。夫镘易能，可力焉，又诚有功；取其直虽劳无愧，吾心安焉。夫力易强而有功也；心难强而有智也。用力者使于人，用心者使人，亦其宜也。吾特择其易为无傀者取焉。　　“嘻！吾操镘以入富贵之家有年矣。有一至者焉，又往过之，则为墟矣；有再至、叁至者焉，而往过之，则为墟矣。问之其邻，或曰：“噫！刑戮也。”或曰：“身既死，而其子孙不能有也。”或曰：“死而归之官也。”吾以是观之，非所谓食焉怠其事，而得天殃者邪？非强心以智而不足，不择其才之称否而冒之者邪？非多行可愧，知其不可而强为之者邪？将富贵难守，薄功而厚飨之者邪？抑丰悴有时，一去一来而不可常者邪？吾之心悯焉，是故择其力之可能者行焉。乐富贵而悲贫贱，我岂异于人哉？”　　又曰：“功大者，其所以自奉也博。妻与子，皆养于我者也；吾能薄而功小，不有之可也。又吾所谓劳力者，若立吾家而力不足，则心又劳也。”一身而二任焉，虽圣者石可为也。　　愈始闻而惑之，又从而思之，盖所谓“独善其身”者也。然吾有讥焉；谓其自为也过多，其为人也过少。其学杨朱之道者邪？杨之道，不肯拔我一毛而利天下。而夫人以有家为劳心，不肯一动其心以蓄其妻子，其肯劳其心以为人乎哉？虽然，其贤于世者之患不得之，而患失之者，以济其生之欲，贪邪而亡道以丧其身者，其亦远矣！又其言，有可以警余者，故余为之传而自鉴焉。"
  },
  {
    "title": "与陈给事书",
    "author": "韩愈",
    "dynasty": "唐代",
    "content": "　　愈再拜：愈之获见于阁下有年矣。始者亦尝辱一言之誉。贫贱也，衣食于奔走，不得朝夕继见。其后，阁下位益尊，伺候于门墙者日益进。夫位益尊，则贱者日隔；伺候于门墙者日益进，则爱博而情不专。愈也道不加修，而文日益有名。夫道不加修，则贤者不与；文日益有名，则同进者忌。始之以日隔之疏，加之以不专之望，以不与者之心，而听忌者之说。由是阁下之庭，无愈之迹矣。　　去年春，亦尝一进谒于左右矣。温乎其容，若加其新也；属乎其言，若闵其穷也。退而喜也，以告于人。其后，如东京取妻子，又不得朝夕继见。及其还也，亦尝一进谒于左右矣。邈乎其容，若不察其愚也；悄乎其言，若不接其情也。退而惧也，不敢复进。　　今则释然悟，翻然悔曰：其邈也，乃所以怒其来之不继也；其悄也，乃所以示其意也。不敏之诛，无所逃避。不敢遂进，辄自疏其所以，并献近所为《复志赋》以下十首为一卷，卷有标轴。《送孟郊序》一首，生纸写，不加装饰。皆有揩字注字处，急于自解而谢，不能俟更写。阁下取其意而略其礼可也。　　愈恐惧再拜。"
  },
  {
    "title": "应科目时与人书",
    "author": "韩愈",
    "dynasty": "唐代",
    "content": "　　月日，愈再拜：天地之滨，大江之濆，有怪物焉，盖非常鳞凡介之品匹俦也。其得水，变化风雨，上下于天不难也。　　其不及水，盖寻常尺寸之间耳，无高山大陵旷途绝险为之关隔也，然其穷涸，不能自致乎水，为獱獭之笑者，盖十八九矣。如有力者，哀其穷而运转之，盖一举手一投足之劳也。然是物也，负其异於众也，且曰：“烂死于沙泥，吾宁乐之；若俯首贴耳，摇尾而乞怜者，非我之志也。”是以有力者遇之，熟视之若无睹也。其死其生，固不可知也。　　今又有有力者当其前矣，聊试仰首一鸣号焉，庸讵知有力者不哀其穷而忘一举手，一投足之劳，而转之清波乎？其哀之，命也；其不哀之，命也；知其在命，而且鸣号之者，亦命也。　　愈今者，实有类于是，是以忘其疏愚之罪，而有是说焉。阁下其亦怜察之。"
  },
  {
    "title": "感春五首",
    "author": "韩愈",
    "dynasty": "唐代",
    "content": "辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。"
  },
  {
    "title": "落齿",
    "author": "韩愈",
    "dynasty": "唐代",
    "content": "去年落一牙，今年落一齿。俄然落六七，落势殊未已。馀存皆动摇，尽落应始止。忆初落一时，但念豁可耻。及至落二三，始忧衰即死。每一将落时，懔懔恒在己。叉牙妨食物，颠倒怯漱水。终焉舍我落，意与崩山比。今来落既熟，见落空相似。馀存二十馀，次第知落矣。倘常岁一落，自足支两纪。如其落并空，与渐亦同指。人言齿之落，寿命理难恃。我言生有涯，长短俱死尔。人言齿之豁，左右惊谛视。我言庄周云，木雁各有喜。语讹默固好，嚼废软还美。因歌遂成诗，时用诧妻子。"
  },
  {
    "title": "华山女",
    "author": "韩愈",
    "dynasty": "唐代",
    "content": "街东街西讲佛经，撞钟吹螺闹宫廷。广张罪福资诱胁，听众狎恰排浮萍。黄衣道士亦讲说，座下寥落如明星。华山女儿家奉道，欲驱异教归仙灵。洗妆拭面著冠帔，白咽红颊长眉青。遂来升座演真诀，观门不许人开扃。不知谁人暗相报，訇然振动如雷霆。扫除众寺人迹绝，骅骝塞路连辎轩。观中人满坐观外，后至无地无由听。抽簪脱钏解环佩，堆金叠玉光青荧。天门贵人传诏召，六宫愿识师颜形。玉皇颔首许归去，乘龙驾鹤来青冥。豪家少年岂知道，来绕百匝脚不停。云窗雾阁事恍惚，重重翠幕深金屏。仙梯难攀俗缘重，浪凭青鸟通丁宁。"
  },
  {
    "title": "洞庭湖阻风赠张十一署·时自阳山徙掾江陵",
    "author": "韩愈",
    "dynasty": "唐代",
    "content": "十月阴气盛，北风无时休。苍茫洞庭岸，与子维双舟。雾雨晦争泄，波涛怒相投。犬鸡断四听，粮绝谁与谋。相去不容步，险如碍山丘。清谈可以饱，梦想接无由。男女喧左右，饥啼但啾啾。非怀北归兴，何用胜羁愁。云外有白日，寒光自悠悠。能令暂开霁，过是吾无求。"
  },
  {
    "title": "后廿九日复上宰相书",
    "author": "韩愈",
    "dynasty": "唐代",
    "content": "　　三月十六日，前乡贡进士韩愈，谨再拜言相公阁下。　　愈闻周公之为辅相，其急于见贤也，方一食三吐其哺，方一沐三握其发。天下之贤才皆已举用，奸邪谗佞欺负之徒皆已除去，四海皆已无虞，九夷八蛮之在荒服之外者皆已宾贡，天灾时变、昆虫草木之妖皆已销息，天下之所谓礼、乐、刑、政教化之具皆已修理，风俗皆已敦厚，动植之物、风雨霜露之所沾被者皆已得宜，休征嘉瑞、麟凤龟龙之属皆已备至，而周公以圣人之才，凭叔父之亲，其所辅理承化之功又尽章章如是。其所求进见之士，岂复有贤于周公者哉？不惟不贤于周公而已，岂复有贤于时百执事者哉？岂复有所计议、能补于周公之化者哉？然而周公求之如此其急，惟恐耳目有所不闻见，思虑有所未及，以负成王托周公之意，不得于天下之心。如周公之心，设使其时辅理承化之功未尽章章如是，而非圣人之才，而无叔父之亲，则将不暇食与沐矣，岂特吐哺握发为勤而止哉？维其如是，故于今颂成王之德，而称周公之功不衰。　　今阁下为辅相亦近耳。天下之贤才岂尽举用？奸邪谗佞欺负之徒岂尽除去？四海岂尽无虞？九夷、八蛮之在荒服之外者岂尽宾贡？天灾时变、昆虫草木之妖岂尽销息？天下之所谓礼、乐、刑、政教化之具岂尽修理？风俗岂尽敦厚？动植之物、风雨霜露之所沾被者岂尽得宜？休征嘉瑞、麟凤龟龙之属岂尽备至？其所求进见之士，虽不足以希望盛德，至比于百执事，岂尽出其下哉？其所称说，岂尽无所补哉？今虽不能如周公吐哺握发，亦宜引而进之，察其所以而去就之，不宜默默而已也。　　愈之待命，四十馀日矣。书再上，而志不得通。足三及门，而阍人辞焉。惟其昏愚，不知逃遁，故复有周公之说焉。阁下其亦察之。古之士三月不仕则相吊，故出疆必载质。然所以重于自进者，以其于周不可则去之鲁，于鲁不可则去之齐，于齐不可则去之宋，之郑，之秦，之楚也。今天下一君，四海一国，舍乎此则夷狄矣，去父母之邦矣。故士之行道者，不得于朝，则山林而已矣。山林者，士之所独善自养，而不忧天下者之所能安也。如有忧天下之心，则不能矣。故愈每自进而不知愧焉，书亟上，足数及门，而不知止焉。宁独如此而已，惴惴焉惟，不得出大贤之门下是惧。亦惟少垂察焉。渎冒威尊，惶恐无已。愈再拜。"
  },
  {
    "title": "送石处士序",
    "author": "韩愈",
    "dynasty": "唐代",
    "content": "　　河阳军节度、御史大夫乌公，为节度之三月，求士于从事之贤者。有荐石先生者。公曰：“先生何如?”曰：“先生居嵩、邙、瀍、谷之间，冬一裘，夏一葛，食朝夕，饭一盂，蔬一盘。人与之钱，则辞；请与出游，未尝以事免；劝之仕，不应。坐一室，左右图书。与之语道理，辨古今事当否，论人高下，事后当成败，若河决下流而东注；若驷马驾轻车就熟路，而王良、造父为之先后也；若烛照、数计而龟卜也。”大夫曰：“先生有以自老，无求于人，其肯为某来邪?”从事曰：“大夫文武忠孝，求士为国，不私于家。方今寇聚于恒，师还其疆，农不耕收，财粟殚亡。吾所处地，归输之涂，治法征谋，宜有所出。先生仁且勇。若以义请而强委重焉，其何说之辞?”于是撰书词，具马币，卜日以受使者，求先生之庐而请焉。　　先生不告于妻子，不谋于朋友，冠带出见客，拜受书礼于门内。宵则沫浴，戒行李，载书册，问道所由，告行于常所来往。晨则毕至，张上东门外。酒三行，且起，有执爵而言者曰：“大夫真能以义取人，先生真能以道自任，决去就。为先生别。”又酌而祝曰：“凡去就出处何常，惟义之归。遂以为先生寿。”又酌而祝曰：“使大夫恒无变其初，无务富其家而饥其师，无甘受佞人而外敬正士，无昧于谄言，惟先生是听，以能有成功，保天子之宠命。”又祝曰：“使先生无图利于大夫而私便其身。”先生起拜祝辞曰：“敢不敬蚤夜以求从祝规。”于是东都之人士咸知大夫与先生果能相与以有成也。遂各为歌诗六韵，遣愈为之序云。"
  },
  {
    "title": "祭柳子厚文",
    "author": "韩愈",
    "dynasty": "唐代",
    "content": "　　维年月日，韩愈谨以清酌庶羞之奠，祭于亡友柳子厚之灵：　　嗟嗟子厚，而至然耶！自古莫不然，我又何嗟？人之生世，如梦一觉；其间利害，竟亦何校？当其梦时，有乐有悲；及其既觉，岂足追惟。　　凡物之生，不愿为材；牺尊青黄，乃木之灾。子之中弃，天脱馽羁；玉佩琼琚，大放厥词。富贵无能，磨灭谁纪？子之自著，表表愈伟。不善为斫，血指汗颜；巧匠旁观，缩手袖间。子之文章，而不用世；乃令吾徒，掌帝之制。子之视人，自以无前；一斥不复，群飞刺天。　　嗟嗟子厚，今也则亡。临绝之音，一何琅琅？遍告诸友，以寄厥子。不鄙谓余，亦托以死。凡今之交，观势厚薄；余岂可保，能承子托？非我知子，子实命我；犹有鬼神，宁敢遗堕？念子永归，无复来期。设祭棺前，矢心以辞。呜呼哀哉，尚飨！"
  },
  {
    "title": "秋字",
    "author": "韩愈",
    "dynasty": "唐代",
    "content": "淮南悲木落，而我亦伤秋。况与故人别，那堪羁宦愁。荣华今异路，风雨昔同忧。莫以宜春远，江山多胜游。"
  },
  {
    "title": "送温处士赴河阳军序",
    "author": "韩愈",
    "dynasty": "唐代",
    "content": "　　伯乐一过冀北之野，而马群遂空。夫冀北马多天下。伯乐虽善知马，安能空其郡邪？解之者曰：“吾所谓空，非无马也，无良马也。伯乐知马，遇其良，辄取之，群无留良焉。苟无良，虽谓无马，不为虚语矣。”　　东都，固士大夫之冀北也。恃才能深藏而不市者，洛之北涯曰石生，其南涯曰温生。大夫乌公，以鈇钺镇河阳之三月，以石生为才，以礼为罗，罗而致之幕下。未数月也，以温生为才，于是以石生为媒，以礼为罗，又罗而致之幕下。东都虽信多才士，朝取一人焉，拔其尤；暮取一人焉，拔其尤。自居守河南尹，以及百司之执事，与吾辈二县之大夫，政有所不通，事有所可疑，奚所咨而处焉？士大夫之去位而巷处者，谁与嬉游？小子后生，于何考德而问业焉？缙绅之东西行过是都者，无所礼于其庐。若是而称曰：“大夫乌公一镇河阳，而东都处士之庐无人焉。”岂不可也？　　夫南面而听天下，其所托重而恃力者，惟相与将耳。相为天子得人于朝廷，将为天子得文武士于幕下，求内外无治，不可得也。愈縻于兹，不能自引去，资二生以待老。今皆为有力者夺之，其何能无介然于怀邪?生既至，拜公于军门，其为吾以前所称，为天下贺；以后所称，为吾致私怨于尽取也。留守相公首为四韵诗歌其事，愈因推其意而序之。"
  },
  {
    "title": "忽忽",
    "author": "韩愈",
    "dynasty": "唐代",
    "content": "忽忽乎余未知生之为乐也，愿脱去而无因。安得长翮大翼如云生我身，乘风振奋出六合。绝浮尘，死生哀乐两相弃，是非得失付闲人。"
  },
  {
    "title": "送杨少尹序",
    "author": "韩愈",
    "dynasty": "唐代",
    "content": "　　昔疏广、受二子，以年老，一朝辞位而去。于是公卿设供帐，祖道都门外，车数百辆；道路观者，多叹息泣下，共言其贤。汉史既传其事，而后世工画者，又图其迹，至今照人耳目，赫赫若前日事。　　国子司业杨君巨源，方以能诗训后进，一旦以年满七十，亦白相去，归其乡。世常说古今人不相及，今杨与二疏，其意岂异也？　　予忝在公卿后，遇病不能出，不知杨侯去时，城门外送者几人，车几辆，马几匹，道旁观者，亦有叹息知其为贤与否；而太史氏又能张大其事为传，继二疏踪迹否，不落莫否。见今世无工画者，而画与不画，固不论也。　　然吾闻杨侯之去，相有爱而惜之者，白以为其都少尹，不绝其禄。又为歌诗以劝之，京师之长于诗者，亦属而和之。又不知当时二疏之去，有是事否。古今人同不同，未可知也。　　中世士大夫，以官为家，罢则无所于归。杨侯始冠，举于其乡，歌《鹿鸣》而来也。今之归，指其树曰：“某树，吾先人之所种也；某水、某丘，吾童子时所钓游也。”乡人莫不加敬，诫子孙以杨侯不去其乡为法。古之所谓乡先生没而可祭于社者，其在斯人欤？其在斯人欤？"
  },
  {
    "title": "与于襄阳书",
    "author": "韩愈",
    "dynasty": "唐代",
    "content": "　　七月三日，将仕郎、守国子四门博士韩愈，谨奉书尚书阁下。　　士之能享大名、显当世者，莫不有先达之士、负天下之望者为之前焉。士之能垂休光、照后世者，亦莫不有后进之士、负天下之望者，为之后焉。莫为之前，虽美而不彰；莫为之后，虽盛而不传。是二人者，未始不相须也。　　然而千百载乃一相遇焉。岂上之人无可援、下之人无可推欤？何其相须之殷而相遇之疏也？其故在下之人负其能不肯谄其上，上之人负其位不肯顾其下。故高材多戚戚之穷，盛位无赫赫之光。是二人者之所为皆过也。未尝干之，不可谓上无其人；未尝求之，不可谓下无其人。愈之诵此言久矣，未尝敢以闻于人。　　侧闻阁下抱不世之才，特立而独行，道方而事实，卷舒不随乎时，文武唯其所用，岂愈所谓其人哉？抑未闻后进之士，有遇知于左右、获礼于门下者，岂求之而未得邪？将志存乎立功，而事专乎报主，虽遇其人，未暇礼邪？何其宜闻而久不闻也？愈虽不才，其自处不敢后于恒人，阁下将求之而未得欤？古人有言：“请自隗始。”愈今者惟朝夕刍米、仆赁之资是急，不过费阁下一朝之享而足也。如曰：“吾志存乎立功，而事专乎报主。虽遇其人，未暇礼焉。”则非愈之所敢知也。世之龊龊者，既不足以语之；磊落奇伟之人，又不能听焉。则信乎命之穷也！　　谨献旧所为文一十八首，如赐览观，亦足知其志之所存。愈恐惧再拜。"
  },
  {
    "title": "桃源图",
    "author": "韩愈",
    "dynasty": "唐代",
    "content": "神仙有无何渺茫，桃源之说诚荒唐。流水盘回山百转，生绡数幅垂中堂。武陵太守好事者，题封远寄南宫下。南宫先生忻得之，波涛入笔驱文辞。文工画妙各臻极，异境恍惚移于斯。架岩凿谷开宫室，接屋连墙千万日。嬴颠刘蹶了不闻，地坼天分非所恤。种桃处处惟开花，川原近远蒸红霞。初来犹自念乡邑，岁久此地还成家。渔舟之子来何所，物色相猜更问语。大蛇中断丧前王，群马南渡开新主。听终辞绝共凄然，自说经今六百年。当时万事皆眼见，不知几许犹流传。争持酒食来相馈，礼数不同樽俎异。月明伴宿玉堂空，骨冷魂清无梦寐。夜半金鸡啁哳鸣，火轮飞出客心惊。人间有累不可住，依然离别难为情。船开棹进一回顾，万里苍苍烟水暮。世俗宁知伪与真，至今传者武陵人。"
  },
  {
    "title": "后十九日复上宰相书",
    "author": "韩愈",
    "dynasty": "唐代",
    "content": "　　二月十六日，前乡贡进士韩愈，谨再拜言相公阁下：　　向上书及所著文后，待命凡十有九日，不得命。恐惧不敢逃遁，不知所为，乃复敢自纳于不测之诛，以求毕其说，而请命于左右。　　愈闻之：蹈水火者之求免于人也，不惟其父兄子弟之慈爱，然后呼而望之也。将有介于其侧者，虽其所憎怨，苟不至乎欲其死者，则将大其声疾呼而望其仁之也。彼介于其侧者，闻其声而见其事，不惟其父兄子弟之慈爱，然后往而全之也。虽有所憎怨，苟不至乎欲其死者，则将狂奔尽气，濡手足，焦毛发，救之而不辞也。若是者何哉？其势诚急而其情诚可悲也。　　愈之强学力行有年矣。愚不惟道之险夷，行且不息，以蹈于穷饿之水火，其既危且亟矣，大其声而疾呼矣。阁下其亦闻而见之矣，其将往而全之欤？抑将安而不救欤？有来言于阁下者曰：“有观溺于水而爇于火者，有可救之道，而终莫之救也。”阁下且以为仁人乎哉？不然，若愈者，亦君子之所宜动心者也。　　或谓愈：“子言则然矣，宰相则知子矣，如时不可何？”愈窃谓之不知言者。诚其材能不足当吾贤相之举耳；若所谓时者，固在上位者之为耳，非天之所为也。前五六年时，宰相荐闻，尚有自布衣蒙抽擢者，与今岂异时哉？且今节度、观察使及防御营田诸小使等，尚得自举判官，无间于已仕未仕者；况在宰相，吾君所尊敬者，而曰不可乎？古之进人者，或取于盗，或举于管库。今布衣虽贱，犹足以方乎此。情隘辞蹙，不知所裁，亦惟少垂怜焉。　　愈再拜。"
  },
  {
    "title": "除官赴阙至江州寄鄂岳李大夫",
    "author": "韩愈",
    "dynasty": "唐代",
    "content": "盆城去鄂渚，风便一日耳。不枉故人书，无因帆江水。故人辞礼闱，旌节镇江圻。而我窜逐者，龙钟初得归。别来已三岁，望望长迢递。咫尺不相闻，平生那可计。我齿落且尽，君鬓白几何。年皆过半百，来日苦无多。少年乐新知，衰暮思故友。譬如亲骨肉，宁免相可不。我昔实愚蠢，不能降色辞。子犯亦有言，臣犹自知之。公其务贳过，我亦请改事。桑榆倘可收，愿寄相思字。"
  },
  {
    "title": "赠贾岛（以下二首见《万首绝句》）",
    "author": "韩愈",
    "dynasty": "唐代",
    "content": "孟郊死葬北邙山，从此风云得暂闲。天恐文章浑断绝，更生贾岛著人间。"
  },
  {
    "title": "陆浑山火和皇甫湜用其韵",
    "author": "韩愈",
    "dynasty": "唐代",
    "content": "皇甫补官古贲浑，时当玄冬泽乾源。山狂谷很相吐吞，风怒不休何轩轩。摆磨出火以自燔，有声夜中惊莫原。天跳地踔颠乾坤，赫赫上照穷崖垠。截然高周烧四垣，神焦鬼烂无逃门。三光弛隳不复暾，虎熊麋猪逮猴猿。水龙鼍龟鱼与鼋，鸦鸱雕鹰雉鹄鹍。燖炰煨爊孰飞奔，祝融告休酌卑尊。错陈齐玫辟华园，芙蓉披猖塞鲜繁。千钟万鼓咽耳喧。攒杂啾嚄沸篪埙，彤幢绛旃紫纛幡。炎官热属朱冠裈，髹其肉皮通髀臀。颓胸垤腹车掀辕，缇颜靺股豹两鞬。霞车虹靷日毂轓，丹蕤縓盖绯繙㠾。红帷赤幕罗脤膰，衁池波风肉陵屯。谽呀钜壑颇黎盆，豆登五山瀛四尊。熙熙釂酬笑语言，雷公擘山海水翻。齿牙嚼啮舌腭反，電光䃸磹頳目䁔。顼冥收威避玄根，斥弃舆马背厥孙。缩身潜喘拳肩跟，君臣相怜加爱恩。命黑螭侦焚其元，天阙悠悠不可援。梦通上帝血面论，侧身欲进叱于阍。帝赐九河湔涕痕，又诏巫阳反其魂。徐命之前问何冤，火行于冬古所存。我如禁之绝其飧，女丁妇壬传世婚。一朝结雠奈后昆，时行当反慎藏蹲。视桃著花可小骞，月及申酉利复怨。助汝五龙从九鲲，溺厥邑囚之昆仑。皇甫作诗止睡昏，辞夸出真遂上焚。要余和增怪又烦，虽欲悔舌不可扪。"
  },
  {
    "title": "李花二首",
    "author": "韩愈",
    "dynasty": "唐代",
    "content": "平旦入西园，梨花数株若矜夸。旁有一株李，颜色惨惨似含嗟。问之不肯道所以，独绕百匝至日斜。忽忆前时经此树，正见芳意初萌牙。奈何趁酒不省录，不见玉枝攒霜葩。泫然为汝下雨泪，无由反旆羲和车。东风来吹不解颜，苍茫夜气生相遮。冰盘夏荐碧实脆，斥去不御惭其花。当春天地争奢华，洛阳园苑尤纷拏。谁将平地万堆雪，剪刻作此连天花。日光赤色照未好，明月暂入都交加。夜领张彻投卢仝，乘云共至玉皇家。长姬香御四罗列，缟裙练帨无等差。静濯明妆有所奉，顾我未肯置齿牙。清寒莹骨肝胆醒，一生思虑无由邪。"
  },
  {
    "title": "送区册序",
    "author": "韩愈",
    "dynasty": "唐代",
    "content": "　　阳山，天下之穷处也。陆有丘陵之险，虎豹之虞。江流悍急，横波之石，廉利侔剑戟，舟上下失势，破碎沦溺者，往往有之。县廓无居民，官无丞尉，夹江荒茅篁竹之间，小吏十余家，皆鸟言夷面。始至，言语不通，画地为字，然后可告以出租赋，奉期约。是以宾客游从之士，无所为而至。愈待罪于斯，且半岁矣。　　有区生者，誓言相好，自南海挐舟而来。升自宾阶，仪观甚伟，坐与之语，文义卓然。庄周云：“逃空虚者，闻人足音跫然而喜矣!”况如斯人者，岂易得哉!入吾室，闻《诗》、《书》仁义之说，欣然喜，若有志于其间也。与之翳嘉林，坐石矶，投竿而渔，陶然以乐，若能遗外声利，而不厌乎贫贱也。岁之初吉，归拜其亲，酒壶既倾，序以识别。"
  },
  {
    "title": "柳州罗池庙碑",
    "author": "韩愈",
    "dynasty": "唐代",
    "content": "　　罗池庙者，故刺史柳侯庙也。柳侯为州，不鄙夷其民，动以礼法，三年，民各自矜奋，曰：“兹土虽远京师，吾等亦天氓，今天幸惠仁侯，若不化服，我则非人。”于是老少相教语，莫背侯令。凡有所为，于其乡间，及于其家，皆曰：“吾侯闻之，得无不可于意否？”莫不付度而后从事。凡令之期，民勤趋之，无有后先，必以其时。于是民业有经，公无负租，流逋四归，乐生兴事；宅有新屋，步有新船，池园洁惰，猪牛鸭鸡，肥大蕃息；子严父诏，妇顺夫指，嫁娶葬送，各有条法；出相弟长，入相慈孝。　　步时民贫，以男女相质，久不得赎，尽没为隶。我侯之至，按国之故，以佣除本，悉夺归之。大修孔子庙，城郭巷道，皆治使端正。树以名木，柳民既皆悦喜。尝与其部将魏感、谢宁、欧阳翼饮酒驿亭，谓曰：“吾弃于时，而寄于此，与若等好也。明年吾将死，死而为神，后三年，为庙祀我。”及期而死。　　三年孟秋辛卯，侯降于州之后堂，欧阳翼等见而拜之。其夕梦翼而告曰：“馆我于罗池。”其月景辰庙成，大祭。过客李仪醉酒，慢侮堂上，得疾，扶出庙门即死。　　明年春，魏忠、欧阳翼使谢宁来京师，请书其事于石。余谓柳侯，生能泽其民，死能惊动福祸之，以食其土，可谓灵也已。作迎享送神诗，遗柳民，俾歌以祀焉，而并刻之。　　柳侯，河东人，讳宗元，字子厚。贤而有文章，尝位于朝光显矣。已而摈不用。其辞曰：　　荔子丹兮蕉黄，杂肴蔬兮进侯堂。侯之船兮两旗，度中流兮，风泊之待。侯不来兮，不知我悲。　　侯乘驹兮入庙，慰我民兮，不嚬以笑。鹅之山兮柳之水，桂树团团兮白石齿齿。侯朝出游兮暮来归，春与猿吟兮，秋鹤与飞。北方之人兮，为侯是非。千秋万岁兮，侯无我违。福我兮寿我，驱厉鬼兮山之左。下无苦湿兮，高无干秔。稳充羡兮，蛇蛟结蟠。我民报事兮，无怠其始，自今兮钦于世世。"
  },
  {
    "title": "荐士（荐孟郊于郑馀庆也）",
    "author": "韩愈",
    "dynasty": "唐代",
    "content": "周诗三百篇，雅丽理训诰。曾经圣人手，议论安敢到。五言出汉时，苏李首更号。东都渐瀰漫，派别百川导。建安能者七，卓荦变风操。逶迤抵晋宋，气象日凋耗。中间数鲍谢，比近最清奥。齐梁及陈隋，众作等蝉噪。搜春摘花卉，沿袭伤剽盗。国朝盛文章，子昂始高蹈。勃兴得李杜，万类困陵暴。后来相继生，亦各臻阃奥。有穷者孟郊，受材实雄骜。冥观洞古今，象外逐幽好。横空盘硬语，妥帖力排奡。敷柔肆纡馀，奋猛卷海潦。荣华肖天秀，捷疾逾响报。行身践规矩，甘辱耻媚灶。孟轲分邪正，眸子看了眊。杳然粹而清，可以镇浮躁。酸寒溧阳尉，五十几何耄。孜孜营甘旨，辛苦久所冒。俗流知者谁，指注竞嘲傲。圣皇索遗逸，髦士日登造。庙堂有贤相，爱遇均覆焘。况承归与张，二公迭嗟悼。青冥送吹嘘，强箭射鲁缟。胡为久无成，使以归期告。霜风破佳菊，嘉节迫吹帽。念将决焉去，感物增恋嫪。彼微水中荇，尚烦左右芼。鲁侯国至小，庙鼎犹纳郜。幸当择珉玉，宁有弃珪瑁。悠悠我之思，扰扰风中纛。上言愧无路，日夜惟心祷。鹤翎不天生，变化在啄菢。通波非难图，尺地易可漕。善善不汲汲，后时徒悔懊。救死具八珍，不如一箪犒。微诗公勿诮，恺悌神所劳。"
  },
  {
    "title": "伯夷颂",
    "author": "韩愈",
    "dynasty": "唐代",
    "content": "　　士之特立独行，适于义而已，不顾人之是非：皆豪杰之士，信道笃而自知明者也。一家非之，力行而不惑者寡矣；至于一国一州非之，力行而不惑者，盖天下一人而已矣；若至于举世非之，力行而不惑者，则千百年乃一人而已耳；若伯夷者，穷天地、亘万世而不顾者也。昭乎日月不足为明，崒乎泰山不足为高，巍乎天地不足为容也。　　当殷之亡，周之兴，微子贤也，抱祭器而去之。武王、周公，圣也，从天下之贤士，与天下之诸侯而往攻之，未尝闻有非之者也。彼伯夷、叔齐者，乃独以为不可。殷既灭矣，天下宗周，彼二子乃独耻食其粟，饿死而不顾。繇是而言，夫岂有求而为哉？信道笃而自知明也。　　今世之所谓士者，一凡人誉之，则自以为有余；一凡人沮之，则自以为不足。彼独非圣人而自是如此。夫圣人，乃万世之标准也。余故曰：若伯夷者，特立独行、穷天地、亘万世而不顾者也。虽然，微二子，乱臣贼子接迹于后世矣。"
  },
  {
    "title": "城南联句",
    "author": "韩愈",
    "dynasty": "唐代",
    "content": "竹影金琐碎， ——孟郊泉音玉淙琤.琉璃剪木叶， ——韩愈翡翠开园英。流滑随仄步， ——孟郊搜寻得深行。遥岑出寸碧， ——韩愈远目增双明。乾穟纷拄地， ——孟郊化虫枯挶茎。木腐或垂耳， ——韩愈草珠竞骈睛。浮虚有新劚， ——孟郊摧扤饶孤撑。囚飞黏网动， ——韩愈盗啅接弹惊。脱实自开坼， ——孟郊牵柔谁绕萦。礼鼠拱而立， ——韩愈骇牛躅且鸣。蔬甲喜临社， ——孟郊田毛乐宽征。露萤不自暖， ——韩愈冻蝶尚思轻。宿羽有先晓， ——孟郊食鳞时半横。菱翻紫角利， ——韩愈荷折碧圆倾。楚腻鳣鲔乱， ——孟郊獠羞蠃蟹并。桑蠖见虚指， ——韩愈穴狸闻斗狞。逗翳翅相筑， ——孟郊摆幽尾交搒.蔓涎角出缩， ——韩愈树啄头敲铿。修箭袅金饵， ——孟郊群鲜沸池羹。岸壳坼玄兆， ——韩愈野麰渐丰萌。窑烟幂疏岛， ——孟郊沙篆印回平。z9肌遭眊刺， ——韩愈啾耳闻鸡生。奇虑恣回转， ——孟郊遐睎纵逢迎。颠林戢远睫， ——韩愈缥气夷空情。归迹归不得， ——孟郊舍心舍还争。灵麻撮狗虱， ——韩愈村稚啼禽猩。红皱晒檐瓦， ——孟郊黄团系门衡。得隽蝇虎健， ——韩愈相残雀豹趟。束枯樵指秃， ——孟郊刈熟担肩赪.涩旋皮卷脔， ——韩愈苦开腹彭亨。机舂潺湲力， ——孟郊吹簸飘飖精。赛馔木盘簇， ——韩愈靸妖藤索絣.荒学五六卷， ——孟郊古藏四三茔。里儒拳足拜， ——韩愈土怪闪眸侦。蹄道补复破， ——孟郊丝窠扫还成。暮堂蝙蝠沸， ——韩愈破灶伊威盈。追此讯前主， ——孟郊答云皆冢卿。败壁剥寒月， ——韩愈折篁啸遗笙。袿熏霏霏在， ——孟郊綦迹微微呈。剑石犹竦槛， ——韩愈兽材尚拏楹。宝唾拾未尽， ——孟郊玉啼堕犹鎗.窗绡疑閟艳， ——韩愈妆烛已销檠。绿发抽珉甃， ——孟郊青肤耸瑶桢。白蛾飞舞地， ——韩愈幽蠹落书棚。惟昔集嘉咏， ——孟郊吐芳类鸣嘤。窥奇摘海异， ——韩愈恣韵激天鲸。肠胃绕万象， ——孟郊精神驱五兵。蜀雄李杜拔， ——韩愈岳力雷车轰。大句斡玄造， ——孟郊高言轧霄峥。芒端转寒燠， ——韩愈神助溢杯觥。巨细各乘运， ——韩愈湍涠亦腾声。凌花咀粉蕊， ——孟郊削缕穿珠樱。绮语洗晴雪， ——韩愈娇辞哢雏莺。酣欢杂弁珥， ——孟郊繁价流金琼。菡萏写江调， ——孟郊萎蕤缀蓝瑛。庖霜脍玄鲫， ——韩愈淅玉炊香粳。朝馔已百态， ——孟郊春醪又千名。哀匏蹙驶景， ——韩愈冽唱凝馀晶。解魄不自主， ——孟郊痺肌坐空瞠。扳援贱蹊绝， ——韩愈炫曜仙选更。丛巧竞采笑， ——孟郊骈鲜互探婴。桑变忽芜蔓， ——韩愈樟裁浪登丁。霞斗讵能极， ——孟郊风期谁复赓。皋区扶帝壤， ——韩愈瑰蕴郁天京。祥色被文彦， ——孟郊良才插杉柽。隐伏饶气象， ——韩愈兴潜示堆坑。擘华露神物， ——孟郊拥终储地祯。訏谟壮缔始， ——韩愈辅弼登阶清。坌秀恣填塞， ——孟郊呀灵滀渟澄。益大联汉魏， ——韩愈肇初迈周嬴。积照涵德镜， ——孟郊传经俪金籝.食家行鼎鼐， ——韩愈宠族饫弓旌。奕制尽从赐， ——孟郊殊私得逾程。飞桥上架汉， ——韩愈缭岸俯规瀛。潇碧远输委， ——孟郊湖嵌费携擎。萄苜从大漠， ——韩愈枫槠至南荆。嘉植鲜危朽， ——孟郊膏理易滋荣。悬长巧纽翠， ——韩愈象曲善攒珩。鱼口星浮没， ——孟郊马毛锦斑騂.五方乱风土， ——韩愈百种分鉏耕。葩蘖相妒出， ——孟郊菲茸共舒晴。类招臻倜诡， ——韩愈翼萃伏衿缨。危望跨飞动， ——孟郊冥升蹑登闳。春游轹靃靡， ——韩愈彩伴飒嫈嫇。遗灿飘的皪， ——孟郊淑颜洞精诚。娇应如在寤， ——韩愈颓意若含酲。鹓毳翔衣带， ——孟郊鹅肪截佩璜。文升相照灼， ——韩愈武胜屠欃枪。割锦不酬价， ——孟郊构云有高营。通波牣鳞介， ——韩愈疏畹富萧蘅。买养驯孔翠， ——孟郊远苞树蕉栟。鸿头排刺芡， ——韩愈鹄pi攒瑰橙。骛广杂良牧， ——孟郊蒙休赖先盟。罢旄奉环卫， ——韩愈守封践忠贞。战服脱明介， ——孟郊朝冠飘彩纮。爵勋逮僮隶， ——韩愈簪笏自怀绷。乳下秀嶷嶷， ——孟郊椒蕃泣喤喤。貌鉴清溢匣， ——韩愈眸光寒发硎。馆儒养经史， ——孟郊缀戚觞孙甥。考钟馈殽核， ——韩愈戛鼓侑牢牲。飞膳自北下， ——孟郊函珍极东烹。如瓜煮大卵， ——韩愈比线茹芳菁。海岳错口腹， ——孟郊赵燕锡媌娙。一笑释仇恨， ——韩愈百金交弟兄。货至貊戎市， ——孟郊呼传鹦鹆令。顺居无鬼瞰， ——韩愈抑横免官评。杀候肆凌翦， ——孟郊笼原匝罝紭。羽空颠雉鷃， ——韩愈血路迸狐麖。折足去踸踔， ——孟郊蹙鬐怒dE鬤.跃犬疾翥鸟， ——韩愈呀鹰甚饥虻。算蹄记功赏， ——孟郊裂脑擒摚掁。猛毙牛马乐， ——韩愈妖残枭鴼惸。窟穷尚嗔视， ——孟郊箭出方惊抨。连箱载已实， ——韩愈碍辙弃仍赢，喘觑锋刃点， ——孟郊困冲株枿盲。扫净豁旷旷， ——韩愈骋遥略苹苹。馋叉饱活脔， ——孟郊恶嚼kq腥鲭。岁律及郊至， ——韩愈古音命韶韺。旗旆流日月， ——孟郊帐庐扶栋甍。磊落奠鸿璧， ——韩愈参差席香藑.玄祇祉兆姓， ——孟郊黑秬饛丰盛。庆流蠲瘥疠， ——韩愈威畅捐fn輣.灵燔望高冏， ——孟郊龙驾闻敲br.是惟礼之盛， ——韩愈永用表其宏。德孕厚生植， ——孟郊恩熙完刖黥。宅土尽华族， ——韩愈连田间强甿.荫庾森岭桧， ——孟郊啄场翙祥gu，畦肥翦韭z1， ——韩愈陶固收盆罂。利养积馀健， ——孟郊孝思事严祊.掘云破嵽嵲， ——韩愈采月漉坳泓。寺砌上明镜， ——孟郊僧盂敲晓钲。泥象对骋怪， ——韩愈铁钟孤舂锽.瘿颈闹鸠鸽， ——孟郊蜿垣乱蛷蠑。葚黑老蚕蠋， ——韩愈麦黄韵鹂鹒.韶曙迟胜赏， ——孟郊贤明戒先庚。驰门填偪仄， ——韩愈竞墅辗砯砰。碎缬红满杏， ——孟郊稠凝碧浮饧。蹙绳觐娥婺， ——韩愈斗草撷玑珵。粉汗泽广额， ——孟郊金星堕连璎。鼻偷困淑郁， ——韩愈眼剽强盯fU.是节饱颜色， ——孟郊兹疆称都城。书饶罄鱼茧， ——韩愈纪盛播琴筝。奚必事远觌， ——孟郊无端逐羁伧。将身亲魍魅， ——韩愈浮迹侣鸥。腥味空奠屈， ——孟郊天年徒羡彭。惊魂见蛇蚓， ——韩愈触嗅值虾蟚.幸得履中气， ——孟郊忝从拂天枨。归私暂休暇， ——韩愈驱明出庠黉。鲜意竦轻畅， ——孟郊连辉照琼莹。陶暄逐风乙， ——韩愈跃视舞晴蜻。足胜自多诣， ——孟郊心贪敌无勍。始知乐名教， ——韩愈何用苦拘伫。毕景任诗趣， ——孟郊焉能守硜硜。 ——韩愈"
  },
  {
    "title": "荆潭唱和诗序",
    "author": "韩愈",
    "dynasty": "唐代",
    "content": "　　从事有示愈以《荆谭酬唱诗》者，愈既受以卒业，因仰而言曰：“夫和平之音淡薄，而愁思之声要妙；欢愉之辞难工，而穷苦之言易好也。是故文章之作，恒发于羁旅草野；至若王公贵人，气满志得，非性能好之，则不暇以为。　　今仆射裴公，开镇蛮荆，统郡惟九；常侍杨公，领湖之南，壤地二千里。德刑之政并勤，爵禄之报两崇。乃能存志乎《诗》、《书》，寓辞乎咏歌，往复循环，有唱斯和，搜奇抉怪，雕镂文字，与韦布里闾憔悴专一之士较其毫厘分寸，铿锵发金石，幽眇感鬼神，信所谓材全而能钜者也。两府之从事与部属之吏属而和之，苟在编者，咸可观也。宜乎施之乐章，纪诸册书。”从事曰：“子之言是也。”告于公，书以为《荆谭酬唱诗序》。"
  },
  {
    "title": "奉和虢州刘给事使君三堂新题二十一咏·柳溪",
    "author": "韩愈",
    "dynasty": "唐代",
    "content": "柳树谁人种，行行夹岸高。莫将条系缆，著处有蝉号。"
  },
  {
    "title": "赠别元十八协律六首（桂林伯，桂管观察使裴行立也）",
    "author": "韩愈",
    "dynasty": "唐代",
    "content": "知识久去眼，吾行其既远。瞢瞢莫訾省，默默但寝饭。子兮何为者，冠珮立宪宪。何氏之从学，兰蕙已满畹。于何玩其光，以至岁向晚。治惟尚和同，无俟于謇謇。或师绝学贤，不以艺自挽。子兮独如何，能自媚婉娩。金石出声音，宫室发关楗。何人识章甫，而知骏蹄踠。惜乎吾无居，不得留息偃。临当背面时，裁诗示缱绻。英英桂林伯，实惟文武特。远劳从事贤，来吊逐臣色。南裔多山海，道里屡纡直。风波无程期，所忧动不测。子行诚艰难，我去未穷极。临别且何言，有泪不可拭。吾友柳子厚，其人艺且贤。吾未识子时，已览赠子篇。寤寐想风采，于今已三年。不意流窜路，旬日同食眠。所闻昔已多，所得今过前。如何又须别，使我抱悁悁。势要情所重，排斥则埃尘。骨肉未免然，又况四海人。嶷嶷桂林伯，矫矫义勇身。生平所未识，待我逾交亲。遗我数幅书，继以药物珍。药物防瘴疠，书劝养形神。不知四罪地，岂有再起辰。穷途致感激，肝胆还轮囷。读书患不多，思义患不明。患足已不学，既学患不行。子今四美具，实大华亦荣。王官不可阙，未宜后诸生。嗟我摈南海，无由助飞鸣。寄书龙城守，君骥何时秣。峡山逢飓风，雷电助撞捽。乘潮簸扶胥，近岸指一发。两岩虽云牢，水石互飞发。屯门虽云高，亦映波浪没。余罪不足惜，子生未宜忽。胡为不忍别，感谢情至骨。"
  },
  {
    "title": "毛颖传",
    "author": "韩愈",
    "dynasty": "唐代",
    "content": "　　毛颖者，中山人也。其先明眎，佐禹治东方土，养万物有功，因封於卯地，死为十二神。尝曰：“吾子孙神明之后，不可与物同，当吐而生。”已而果然。明眎八世孙䨲，世传当殷时居中山，得神仙之术，能匿光使物，窃姮娥、骑蟾蜍入月，其后代遂隐不仕云。居东郭者曰㕙，狡而善走，与韩卢争能，卢不及。卢怒，与宋鹊谋而杀之，醢其家。　　秦始皇时，蒙将军恬南伐楚，次中山，将大猎以惧楚。召左右庶长与军尉，以《连山》筮之，得天与人文之兆。筮者贺曰：“今日之获，不角不牙，衣褐之徒，缺口而长须，八窍而趺居，独取其髦，简牍是资。天下其同书，秦其遂兼诸侯乎！”遂猎，围毛氏之族，拔其豪，载颖而归，献俘於章台宫，聚其族而加束缚焉。秦皇帝使恬赐之汤沐，而封诸管城，号曰管城子，日见亲宠任事。　　颖为人强记而便敏，自结绳之代以及秦事，无不纂录。阴阳、卜筮、占相、医方、族氏、山经、地志、字书、图画、九流、百家、天人之书，及至浮图、老子、外国之说，皆所详悉。又通於当代之务，官府簿书、巿井贷钱注记，惟上所使。自秦皇帝及太子扶苏、胡亥、丞相斯、中车府令高，下及国人，无不爱重。又善随人意，正直、邪曲、巧拙，一随其人；虽见废弃，终默不泄。惟不喜武士，然见请，亦时往。累拜中书令，与上益狎，上尝呼为“中书君”。上亲决事，以衡石自程，虽宫人不得立左右，独颖与执烛者常侍，上休方罢。颖与绛人陈玄、弘农陶泓，及会稽褚先生友善，相推致，其出处必偕。上召颖，三人者不待诏，辄俱往，上未尝怪焉。　　后因进见，上将有任使，拂拭之，因免冠谢。上见其发秃，又所摹画不能称上意。上嘻笑曰：“中书君老而秃，不任吾用。吾尝谓中书君，君今不中书邪？”对曰：“臣所谓尽心者。”因不复召，归封邑，终於管城。其子孙甚多，散处中国、夷狄，皆冒管城，惟居中山者，能继父祖业。　　太史公曰：毛氏有两族。其一姬姓，文王之子，封於毛，所谓鲁、卫、毛、聃者也。战国时，有毛公、毛遂。独中山之族，不知其本所出，子孙最为蕃昌。《春秋》之成，见绝於孔子，而非其罪。及蒙将军拔中山之豪，始皇封诸管城，世遂有名，而姬姓之毛无闻。颖始以俘见，卒见任使。秦之灭诸侯，颖与有功，赏不酬劳，以老见疏，秦真少恩哉！"
  },
  {
    "title": "卢郎中云夫寄示送盘谷子诗两章，歌以和之",
    "author": "韩愈",
    "dynasty": "唐代",
    "content": "昔寻李愿向盘谷，正见高崖巨壁争开张。是时新晴天井溢，谁把长剑倚太行。冲风吹破落天外，飞雨白日洒洛阳。东蹈燕川食旷野，有馈木蕨芽满筐。马头溪深不可厉，借车载过水入箱。平沙绿浪榜方口，雁鸭飞起穿垂杨。穷探极览颇恣横，物外日月本不忙。归来辛苦欲谁为，坐令再往之计堕眇芒。闭门长安三日雪，推书扑笔歌慨慷。旁无壮士遣属和，远忆卢老诗颠狂。开缄忽睹送归作，字向纸上皆轩昂。又知李侯竟不顾，方冬独入崔嵬藏。我今进退几时决，十年蠢蠢随朝行。家请官供不报答，何异雀鼠偷太仓。行抽手版付丞相，不等弹劾还耕桑。"
  },
  {
    "title": "送王含秀才序",
    "author": "韩愈",
    "dynasty": "唐代",
    "content": "　　吾少时读《醉乡记》，私怪隐居者无所累于世，而犹有是言，岂诚旨于味耶？及读阮籍、陶潜诗，乃知彼虽偃蹇，不欲与世接，然犹未能平其心，或为事物是非相感发，于是有托而逃焉者也。若颜子操瓢与箪，曾参歌声若出金石，彼得圣人而师之，汲汲每若不可及，其于外也固不暇，尚何曲之托，而昏冥之逃耶？　　吾又以为悲醉乡之徒不遇也。建中初，天子嗣位，有意贞观、开元之丕绩，在廷之臣争言事。当此时，醉乡之后世又以直废，吾既悲醉乡之文辞，而又嘉良臣之烈，思识其子孙。今子之来见我也，无所挟，吾犹将张之；况文与行不失其世守，浑然端且厚。惜乎吾力不能振之，而其言不见信于世也。于其行，姑分之饮酒。"
  },
  {
    "title": "医说",
    "author": "韩愈",
    "dynasty": "唐代",
    "content": "　　善医者，不视人之瘠肥，察其脉之病否而已矣；善计天下者，不视天下之安危，察其纪纲之理乱而已矣。天下者，人也；安危者，肥瘠也；纪纲者，脉也。脉不病，虽瘠不害；脉病而肥者，死矣。通于此说者，其知所以为天下乎！夏、殷、周之衰也，诸侯作而战伐日行矣。传数十王而天下不倾者，纪纲存焉耳。秦之王天下也，无分势于诸侯，聚兵而焚之，传二世而天下倾者，纪纲亡焉耳。是故四支虽无故，不足恃也，脉而已矣；四海虽无事，不足矜也，纪纲而已矣。忧其所可恃，惧其所可矜，善医善计者，谓之天扶与之。《易》曰：“视履考祥。”善医善计者为之。"
  },
  {
    "title": "白雪歌送武判官归京",
    "author": "岑参",
    "dynasty": "唐代",
    "content": "北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。"
  },
  {
    "title": "逢入京使",
    "author": "岑参",
    "dynasty": "唐代",
    "content": "故园东望路漫漫，双袖龙钟泪不干。马上相逢无纸笔，凭君传语报平安。"
  },
  {
    "title": "走马川行奉送封大夫出师西征",
    "author": "岑参",
    "dynasty": "唐代",
    "content": "君不见走马川行雪海边，平沙莽莽黄入天。轮台九月风夜吼，一川碎石大如斗，随风满地石乱走。匈奴草黄马正肥，金山西见烟尘飞，汉家大将西出师。将军金甲夜不脱，半夜军行戈相拨，风头如刀面如割。马毛带雪汗气蒸，五花连钱旋作冰，幕中草檄砚水凝。虏骑闻之应胆慑，料知短兵不敢接，车师西门伫献捷。"
  },
  {
    "title": "行军九日思长安故园",
    "author": "岑参",
    "dynasty": "唐代",
    "content": "强欲登高去，无人送酒来。遥怜故园菊，应傍战场开。"
  },
  {
    "title": "凉州馆中与诸判官夜集",
    "author": "岑参",
    "dynasty": "唐代",
    "content": "弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。"
  },
  {
    "title": "碛中作",
    "author": "岑参",
    "dynasty": "唐代",
    "content": "走马西来欲到天，辞家见月两回圆。今夜不知何处宿，平沙万里绝人烟。"
  },
  {
    "title": "戏问花门酒家翁",
    "author": "岑参",
    "dynasty": "唐代",
    "content": "老人七十仍沽酒，千壶百瓮花门口。道傍榆荚巧似钱，摘来沽酒君肯否。"
  },
  {
    "title": "山房春事二首",
    "author": "岑参",
    "dynasty": "唐代",
    "content": "风恬日暖荡春光，戏蝶游蜂乱入房。数枝门柳低衣桁，一片山花落笔床。梁园日暮乱飞鸦，极目萧条三两家。庭树不知人去尽，春来还发旧时花。"
  },
  {
    "title": "蜀葵花歌",
    "author": "岑参",
    "dynasty": "唐代",
    "content": "昨日一花开，今日一花开。今日花正好，昨日花已老。始知人老不如花，可惜落花君莫扫。人生不得长少年，莫惜床头沽酒钱。请君有钱向酒家，君不见，蜀葵花。"
  },
  {
    "title": "寄左省杜拾遗",
    "author": "岑参",
    "dynasty": "唐代",
    "content": "联步趋丹陛，分曹限紫微。晓随天仗入，暮惹御香归。白发悲花落，青云羡鸟飞。圣朝无阙事，自觉谏书稀。"
  },
  {
    "title": "奉和中书舍人贾至早朝大明宫",
    "author": "岑参",
    "dynasty": "唐代",
    "content": "鸡鸣紫陌曙光寒，莺啭皇州春色阑。金阙晓钟开万户，玉阶仙仗拥千官。花迎剑佩星初落，柳拂旌旗露未干。独有凤凰池上客，阳春一曲和皆难。"
  },
  {
    "title": "轮台歌奉送封大夫出师西征",
    "author": "岑参",
    "dynasty": "唐代",
    "content": "轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。亚相勤王甘苦辛，誓将报主静边尘。古来青史谁不见，今见功名胜古人。"
  },
  {
    "title": "送李副使赴碛西官军",
    "author": "岑参",
    "dynasty": "唐代",
    "content": "火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名袛向马上取，真是英雄一丈夫。"
  },
  {
    "title": "春梦",
    "author": "岑参",
    "dynasty": "唐代",
    "content": "洞房昨夜春风起，故人尚隔湘江水。枕上片时春梦中，行尽江南数千里。"
  },
  {
    "title": "送人赴安西",
    "author": "岑参",
    "dynasty": "唐代",
    "content": "上马带吴钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。"
  },
  {
    "title": "武威送刘判官赴碛西行军",
    "author": "岑参",
    "dynasty": "唐代",
    "content": "火山五月行人少，看君马去疾如鸟。都护行营太白西，角声一动胡天晓。"
  },
  {
    "title": "与高适薛据同登慈恩寺浮图",
    "author": "岑参",
    "dynasty": "唐代",
    "content": "塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。青槐夹驰道，宫馆何玲珑。秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。"
  },
  {
    "title": "天山雪歌送萧治归京",
    "author": "岑参",
    "dynasty": "唐代",
    "content": "天山雪云常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边鸟飞绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。"
  },
  {
    "title": "发临洮将赴北庭留别",
    "author": "岑参",
    "dynasty": "唐代",
    "content": "闻说轮台路，连年见雪飞。春风曾不到，汉使亦应稀。白草通疏勒，青山过武威。勤王敢道远，私向梦中归。"
  },
  {
    "title": "胡歌",
    "author": "岑参",
    "dynasty": "唐代",
    "content": "黑姓蕃王貂鼠裘，葡萄宫锦醉缠头。关西老将能苦战，七十行兵仍未休。"
  },
  {
    "title": "登古邺城",
    "author": "岑参",
    "dynasty": "唐代",
    "content": "下马登邺城，城空复何见。东风吹野火，暮入飞云殿。城隅南对望陵台，漳水东流不复回。武帝宫中人去尽，年年春色为谁来。"
  },
  {
    "title": "过碛",
    "author": "岑参",
    "dynasty": "唐代",
    "content": "黄沙碛里客行迷，四望云天直下低。为言地尽天还尽，行到安西更向西。"
  },
  {
    "title": "过燕支寄杜位",
    "author": "岑参",
    "dynasty": "唐代",
    "content": "燕支山西酒泉道，北风吹沙卷白草。长安遥在日光边，忆君不见令人老。"
  },
  {
    "title": "初授官题高冠草堂",
    "author": "岑参",
    "dynasty": "唐代",
    "content": "三十始一命，宦情多欲阑。自怜无旧业，不敢耻微官。涧水吞樵路，山花醉药栏。只缘五斗米，辜负一渔竿。"
  },
  {
    "title": "西过渭州见渭水思秦川",
    "author": "岑参",
    "dynasty": "唐代",
    "content": "渭水东流去，何时到雍州？凭添两行泪，寄向故园流。"
  },
  {
    "title": "赵将军歌",
    "author": "岑参",
    "dynasty": "唐代",
    "content": "九月天山风似刀，城南猎马缩寒毛。将军纵博场场胜，赌得单于貂鼠袍。"
  },
  {
    "title": "首秋轮台",
    "author": "岑参",
    "dynasty": "唐代",
    "content": "异域阴山外，孤城雪海边。秋来唯有雁，夏尽不闻蝉。雨拂毡墙湿，风摇毳幕羶。轮台万里地，无事历三年。"
  },
  {
    "title": "田使君美人舞如莲花北鋋歌",
    "author": "岑参",
    "dynasty": "唐代",
    "content": "美人舞如莲花旋，世人有眼应未见。高堂满地红氍毹，试舞一曲天下无。此曲胡人传入汉，诸客见之惊且叹。慢脸娇娥纤复秾，轻罗金缕花葱茏。回裾转袖若飞雪，左鋋右鋋生旋风。琵琶横笛和未匝，花门山头黄云合。忽作出塞入塞声，白草胡沙寒飒飒。翻身入破如有神，前见后见回回新。始知诸曲不可比，采莲落梅徒聒耳。世人学舞只是舞，恣态岂能得如此。"
  },
  {
    "title": "早发焉耆怀终南别业",
    "author": "岑参",
    "dynasty": "唐代",
    "content": "晓笛引乡泪，秋冰鸣马蹄。一身虏云外，万里胡天西。终日见征战，连年闻鼓鼙。故山在何处，昨日梦清溪。"
  },
  {
    "title": "武威春暮闻宇文判官西使还已到晋昌",
    "author": "岑参",
    "dynasty": "唐代",
    "content": "岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。"
  },
  {
    "title": "热海行送崔侍御还京",
    "author": "岑参",
    "dynasty": "唐代",
    "content": "侧闻阴山胡儿语，西头热海水如煮。海上众鸟不敢飞，中有鲤鱼长且肥。岸旁青草长不歇，空中白雪遥旋灭。蒸沙烁石燃虏云，沸浪炎波煎汉月。阴火潜烧天地炉，何事偏烘西一隅？势吞月窟侵太白，气连赤坂通单于。送君一醉天山郭，正见夕阳海边落。柏台霜威寒逼人，热海炎气为之薄。"
  },
  {
    "title": "送崔子还京",
    "author": "岑参",
    "dynasty": "唐代",
    "content": "匹马西从天外归，扬鞭只共鸟争飞。送君九月交河北，雪里题诗泪满衣。"
  },
  {
    "title": "暮秋山行",
    "author": "岑参",
    "dynasty": "唐代",
    "content": "疲马卧长坂，夕阳下通津。山风吹空林，飒飒如有人。苍旻霁凉雨，石路无飞尘。千念集暮节，万籁悲萧辰。鶗鴂昨夜鸣，蕙草色已陈。况在远行客，自然多苦辛。"
  },
  {
    "title": "虢州后亭送李判官使赴晋绛",
    "author": "岑参",
    "dynasty": "唐代",
    "content": "西原驿路挂城头，客散江亭雨未收。君去试看汾水上，白云犹似汉时秋。"
  },
  {
    "title": "早上五盘岭",
    "author": "岑参",
    "dynasty": "唐代",
    "content": "平旦驱驷马，旷然出五盘。江回两崖斗，日隐群峰攒。苍翠烟景曙，森沉云树寒。松疏露孤驿，花密藏回滩。栈道谿雨滑，畬田原草干。此行为知己，不觉蜀道难。"
  },
  {
    "title": "初过陇山途中呈宇文判官",
    "author": "岑参",
    "dynasty": "唐代",
    "content": "一驿过一驿，驿骑如星流。平明发咸阳，暮及陇山头。陇水不可听，呜咽令人愁。沙尘扑马汗，雾露凝貂裘。西来谁家子，自道新封侯。前月发安西，路上无停留。都护犹未到，来时在西州。十日过沙碛，终朝风不休。马走碎石中，四蹄皆血流。万里奉王事，一身无所求。也知塞垣苦，岂为妻子谋。山口月欲出，先照关城楼。溪流与松风，静夜相飕飗。别家赖归梦，山塞多离忧。与子且携手，不愁前路修。"
  },
  {
    "title": "胡笳歌送颜真卿使赴河陇",
    "author": "岑参",
    "dynasty": "唐代",
    "content": "君不闻胡笳声最悲？紫髯绿眼胡人吹。吹之一曲犹未了，愁杀楼兰征戍儿。凉秋八月萧关道，北风吹断天山草。昆仑山南月欲斜，胡人向月吹胡笳。胡笳怨兮将送君，秦山遥望陇山云。边城夜夜多愁梦，向月胡笳谁喜闻？"
  },
  {
    "title": "碛西头送李判官入京",
    "author": "岑参",
    "dynasty": "唐代",
    "content": "一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。"
  },
  {
    "title": "灭胡曲",
    "author": "岑参",
    "dynasty": "唐代",
    "content": "都护新灭胡，士马气亦粗。萧条虏尘净，突兀天山孤。"
  },
  {
    "title": "客舍悲秋有怀两省旧游呈幕中诸公",
    "author": "岑参",
    "dynasty": "唐代",
    "content": "三度为郎便白头，一从出守五经秋。莫言圣主长不用，其那苍生应未休。人间岁月如流水，客舍秋风今又起。不知心事向谁论，江上蝉鸣空满耳。"
  },
  {
    "title": "冬夕",
    "author": "岑参",
    "dynasty": "唐代",
    "content": "浩汗霜风刮天地，温泉火井无生意。泽国龙蛇冻不伸，南山瘦柏消残翠。"
  },
  {
    "title": "虢州送天平何丞入京市马",
    "author": "岑参",
    "dynasty": "唐代",
    "content": "关树晚苍苍，长安近夕阳。回风醒别酒，细雨湿行装。习战边尘黑，防秋塞草黄。知君市骏马，不是学燕王。"
  },
  {
    "title": "高冠谷口招郑鄠",
    "author": "岑参",
    "dynasty": "唐代",
    "content": "谷口来相访，空斋不见君。涧花然暮雨，潭树暖春云。门径稀人迹，檐峰下鹿群。衣裳与枕席，山霭碧氛氲。"
  },
  {
    "title": "宿铁关西馆",
    "author": "岑参",
    "dynasty": "唐代",
    "content": "马汗踏成泥，朝驰几万蹄。雪中行地角，火处宿天倪。塞迥心常怯，乡遥梦亦迷。那知故园月，也到铁关西。"
  },
  {
    "title": "登凉州尹台寺",
    "author": "岑参",
    "dynasty": "唐代",
    "content": "胡地三月半，梨花今始开。因从老僧饭，更上夫人台。清唱云不去，弹弦风飒来。应须一倒载，还似山公回。"
  },
  {
    "title": "题平阳郡汾桥边柳树",
    "author": "岑参",
    "dynasty": "唐代",
    "content": "此地曾居住，今来宛似归。可怜汾上柳，相见也依依。"
  },
  {
    "title": "火山云歌送别",
    "author": "岑参",
    "dynasty": "唐代",
    "content": "火山突兀赤亭口，火山五月火云厚。火云满山凝未开，飞鸟千里不敢来。平明乍逐胡风断，薄暮浑随塞雨回。缭绕斜吞铁关树，氛氲半掩交河戍。迢迢征路火山东，山上孤云随马去。"
  },
  {
    "title": "题苜蓿峰寄家人",
    "author": "岑参",
    "dynasty": "唐代",
    "content": "苜蓿峰边逢立春，胡芦河上泪沾巾。闺中只是空相忆，不见沙场愁杀人。"
  },
  {
    "title": "送杨瑗尉南海",
    "author": "岑参",
    "dynasty": "唐代",
    "content": "不择南州尉，高堂有老亲。楼台重蜃气，邑里杂鲛人。海暗三山雨，花明五岭春。此乡多宝玉，慎莫厌清贫。"
  },
  {
    "title": "经火山",
    "author": "岑参",
    "dynasty": "唐代",
    "content": "火山今始见，突兀蒲昌东。赤焰烧虏云，炎氛蒸塞空。不知阴阳炭，何独烧此中？我来严冬时，山下多炎风。人马尽汗流，孰知造化工！"
  },
  {
    "title": "邯郸客舍歌",
    "author": "岑参",
    "dynasty": "唐代",
    "content": "客从长安来，驱马邯郸道。伤心丛台下，一带生蔓草。客舍门临漳水边，垂杨下系钓鱼船。邯郸女儿夜沽酒，对客挑灯夸数钱。酩酊醉时日正午，一曲狂歌垆上眠。"
  },
  {
    "title": "优钵罗花歌",
    "author": "岑参",
    "dynasty": "唐代",
    "content": "参尝读佛经，闻有优钵罗花，目所未见。天宝景申岁，参忝大理评事，摄监察御史，恋伊西北庭度支副使。自公多暇，乃刀府庭内，栽树种药，为山凿池。婆娑乎其间，足以寄傲。交河小吏有献此花者，云得之于天山之南。其状异于众草，势巃嵸如冠弁。嶷然上耸，生不傍引，攒花中折，骈叶外包，异香腾风，秀色媚景。因赏而叹曰，尔不生于中土，僻在遐裔，使牡丹价重，芙蓉誉高，惜哉！夫天地无私，阴阳无偏，各遂其生，自物厥性，岂以偏地而不生乎，岂以无人而不芳乎？适此花不遭小吏，终委诸山谷，亦何异怀才之士，未会明主，摈于林薮邪！因感而为歌，歌曰：白山南，赤山北。其间有花人不识，绿茎碧叶好颜色。叶六瓣，花九房。夜掩朝开多异香，何不生彼中国兮生西方。移根在庭，媚我公堂。耻与众草之为伍，何亭亭而独芳。何不为人之所赏兮，深山穷谷委严霜。吾窃悲阳关道路长，曾不得献于君王。"
  },
  {
    "title": "酒泉太守席上醉后作",
    "author": "岑参",
    "dynasty": "唐代",
    "content": "酒泉太守能剑舞，高堂置酒夜击鼓。胡笳一曲断人肠，座上相看泪如雨。琵琶长笛曲相和，羌儿胡雏齐唱歌。浑炙犁牛烹野驼，交河美酒归叵罗。三更醉后军中寝，无奈秦山归梦何。"
  },
  {
    "title": "银山碛西馆",
    "author": "岑参",
    "dynasty": "唐代",
    "content": "银山碛口风似箭，铁门关西月如练。双双愁泪沾马毛，飒飒胡沙迸人面。丈夫三十未富贵，安能终日守笔砚。"
  },
  {
    "title": "奉陪封大夫九日登高",
    "author": "岑参",
    "dynasty": "唐代",
    "content": "九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。"
  },
  {
    "title": "登总持阁",
    "author": "岑参",
    "dynasty": "唐代",
    "content": "高阁逼诸天，登临近日边。晴开万井树，愁看五陵烟。槛外低秦岭，窗中小渭川。早知清净理，常愿奉金仙。"
  },
  {
    "title": "与高适薛据登慈恩寺浮图",
    "author": "岑参",
    "dynasty": "唐代",
    "content": "塔势如涌出，孤高耸天宫。登临出世界，蹬道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔走似朝东。青槐夹驰道，宫馆何玲珑。秋色从西来，苍然满关中。五陵北原上，万古青蒙蒙。净理了可悟，胜因夙所宗。誓将挂冠去，觉道资无穷。"
  },
  {
    "title": "秦筝歌送外甥萧正归京",
    "author": "岑参",
    "dynasty": "唐代",
    "content": "汝不闻秦筝声最苦，五色缠弦十三柱。怨调慢声如欲语，一曲未终日移午。红亭水木不知暑，忽弹黄钟和白纻。清风飒来云不去，闻之酒醒泪如雨。汝归秦兮弹秦声，秦声悲兮聊送汝。"
  },
  {
    "title": "敬酬李判官使院即事见呈",
    "author": "岑参",
    "dynasty": "唐代",
    "content": "公府日无事，吾徒只是闲。草根侵柱础，苔色上门关。饮砚时见鸟，卷帘晴对山。新诗吟未足，昨夜梦东还。"
  },
  {
    "title": "送王大昌龄赴江宁",
    "author": "岑参",
    "dynasty": "唐代",
    "content": "对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。"
  },
  {
    "title": "东归晚次潼关怀古",
    "author": "岑参",
    "dynasty": "唐代",
    "content": "暮春别乡树，晚景低津楼。伯夷在首阳，欲往无轻舟。遂登关城望，下见洪河流。自从巨灵开，流血千万秋。行行潘生赋，赫赫曹公谋。川上多往事，凄凉满空洲。"
  },
  {
    "title": "寄宇文判官",
    "author": "岑参",
    "dynasty": "唐代",
    "content": "西行殊未已，东望何时还。终日风与雪，连天沙复山。二年领公事，两度过阳关。相忆不可见，别来头已斑。"
  },
  {
    "title": "使院中新栽柏树子呈李十五栖筠",
    "author": "岑参",
    "dynasty": "唐代",
    "content": "爱尔青青色，移根此地来。不曾台上种，留向碛中栽。脆叶欺门柳，狂花笑院梅。不须愁岁晚，霜露岂能摧。"
  },
  {
    "title": "登嘉州凌云寺作",
    "author": "岑参",
    "dynasty": "唐代",
    "content": "寺出飞鸟外，青峰戴朱楼。搏壁跻半空，喜得登上头。殆知宇宙阔，下看三江流。天晴见峨眉，如向波上浮。迥旷烟景豁，阴森棕楠稠。愿割区中缘，永从尘外游。回风吹虎穴，片雨当龙湫。僧房云蒙蒙，夏月寒飕飕。回合俯近郭，寥落见行舟。胜概无端倪，天宫可淹留。一官讵足道，欲去令人愁。"
  },
  {
    "title": "敦煌太守后庭歌",
    "author": "岑参",
    "dynasty": "唐代",
    "content": "敦煌太守才且贤，郡中无事高枕眠。太守到来山出泉，黄砂碛里人种田。敦煌耆旧鬓皓然，愿留太守更五年。城头月出星满天，曲房置酒张锦筵。美人红妆色正鲜，侧垂高髻插金钿。醉坐藏钩红烛前，不知钩在若个边。为君手把珊瑚鞭，射得半段黄金钱，此中乐事亦已偏。"
  },
  {
    "title": "至大梁却寄匡城主人",
    "author": "岑参",
    "dynasty": "唐代",
    "content": "一从弃鱼钓，十载干明王。无由谒天阶，却欲归沧浪。仲秋至东郡，遂见天雨霜。昨夜梦故山，蕙草色已黄。平明辞铁丘，薄暮游大梁。仲秋萧条景，拔剌飞鹅鶬。四郊阴气闭，万里无晶光。长风吹白茅，野火烧枯桑。故人南燕吏，籍籍名更香。聊以玉壶赠，置之君子堂。"
  },
  {
    "title": "还高冠潭口留别舍弟",
    "author": "岑参",
    "dynasty": "唐代",
    "content": "昨日山有信，只今耕种时。遥传杜陵叟，怪我还山迟。独向潭上酌，无人林下期。东谿忆汝处，闲卧对鸬鹚。"
  },
  {
    "title": "青门歌送东台张判官",
    "author": "岑参",
    "dynasty": "唐代",
    "content": "青门金锁平旦开，城头日出使车回。青门柳枝正堪折，路傍一日几人别。东出青门路不穷，驿楼官树灞陵东。花扑征衣看似绣，云随去马色疑骢。胡姬酒垆日未午，丝绳玉缸酒如乳。灞头落花没马蹄，昨夜微雨花成泥。黄鹂翅湿飞转低，关东尺书醉懒题。须臾望君不可见，扬鞭飞鞚疾如箭。借问使乎何时来，莫作东飞伯劳西飞燕。"
  },
  {
    "title": "秋夕听罗山人弹三峡流泉",
    "author": "岑参",
    "dynasty": "唐代",
    "content": "皤皤岷山老，抱琴鬓苍然。衫袖拂玉徽，为弹三峡泉。此曲弹未半，高堂如空山。石林何飕飗，忽在窗户间。绕指弄呜咽，青丝激潺湲。演漾怨楚云，虚徐韵秋烟。疑兼阳台雨，似杂巫山猿。幽引鬼神听，净令耳目便。楚客肠欲断，湘妃泪斑斑。谁裁青桐枝，縆以朱丝弦。能含古人曲，递与今人传。知音难再逢，惜君方年老。曲终月已落，惆怅东斋眠。"
  },
  {
    "title": "早秋与诸子登虢州西亭观眺",
    "author": "岑参",
    "dynasty": "唐代",
    "content": "亭高出鸟外，客到与云齐。树点千家小，天围万岭低。残虹挂陕北，急雨过关西。酒榼缘青壁，瓜田傍绿溪。微官何足道，爱客且相携。唯有乡园处，依依望不迷。"
  },
  {
    "title": "升仙桥",
    "author": "岑参",
    "dynasty": "唐代",
    "content": "长桥题柱去，犹是未达时。及乘驷马车，却从桥上归。名共东流水，滔滔无尽期。"
  },
  {
    "title": "西亭子送李司马",
    "author": "岑参",
    "dynasty": "唐代",
    "content": "高高亭子郡城西，直上千尺与云齐。盘崖缘壁试攀跻，群山向下飞鸟低。使君五马天半嘶，丝绳玉壶为君提。坐来一望无端倪，红花绿柳莺乱啼，千家万井连回溪。酒行未醉闻暮鸡，点笔操纸为君题。为君题，惜解携。草萋萋，没马蹄。"
  },
  {
    "title": "送四镇薛侍御东归",
    "author": "岑参",
    "dynasty": "唐代",
    "content": "相送泪沾衣，天涯独未归。将军初得罪，门客复何依？梦去湖山阔，书停陇雁稀。园林幸接近，一为到柴扉。"
  },
  {
    "title": "裴将军宅芦管歌",
    "author": "岑参",
    "dynasty": "唐代",
    "content": "辽东九月芦叶断，辽东小儿采芦管。可怜新管清且悲，一曲风飘海头满。海树萧索天雨霜，管声寥亮月苍苍。白狼河北堪愁恨，玄兔城南皆断肠。辽东将军长安宅，美人芦管会佳客。弄调啾飕胜洞箫，发声窈窕欺横笛。夜半高堂客未回，祗将芦管送君杯。巧能陌上惊杨柳，复向园中误落梅。诸客爱之听未足，高卷珠帘列红烛。将军醉舞不肯休，更使美人吹一曲。"
  },
  {
    "title": "入剑门作寄杜杨二郎中时二公并为杜元帅判官",
    "author": "岑参",
    "dynasty": "唐代",
    "content": "不知造化初，此山谁开坼。双崖倚天立，万仞从地劈。云飞不到顶，鸟去难过壁。速驾畏岩倾，单行愁路窄。平明地仍黑，停午日暂赤。凛凛三伏寒，巉巉五丁迹。与时忽开闭，作固或顺逆。磅礴跨岷峨，巍蟠限蛮貊。星当觜参分，地处西南僻。陡觉烟景殊，杳将华夏隔。刘氏昔颠覆，公孙曾败绩。始知德不修，恃此险何益。相公总师旅，远近罢金革。杜母来何迟，蜀人应更惜。暂回丹青虑，少用开济策。二友华省郎，俱为幕中客。良筹佐戎律，精理皆硕画。高文出诗骚，奥学穷讨赜。圣朝无外户，寰宇被德泽。四海今一家，徒然剑门石。"
  },
  {
    "title": "玉门关盖将军歌",
    "author": "岑参",
    "dynasty": "唐代",
    "content": "盖将军，真丈夫。行年三十执金吾，身长七尺颇有须。玉门关城迥且孤，黄沙万里白草枯。南邻犬戎北接胡，将军到来备不虞。五千甲兵胆力粗，军中无事但欢娱。暖屋绣帘红地炉，织成壁衣花氍毹。灯前侍婢泻玉壶，金铛乱点野酡酥。紫绂金章左右趋，问著只是苍头奴。美人一双闲且都，朱唇翠眉映明矑。清歌一曲世所无，今日喜闻凤将雏。可怜绝胜秦罗敷，使君五马谩踟蹰。野草绣窠紫罗襦，红牙缕马对樗蒱。玉盘纤手撒作卢，众中夸道不曾输。枥上昂昂皆骏驹，桃花叱拨价最殊。骑将猎向城南隅，腊日射杀千年狐。我来塞外按边储，为君取醉酒剩沽。醉争酒盏相喧呼，忽忆咸阳旧酒徒。"
  },
  {
    "title": "因假归白阁西草堂",
    "author": "岑参",
    "dynasty": "唐代",
    "content": "雷声傍太白，雨在八九峰。东望白阁云，半入紫阁松。胜概纷满目，衡门趣弥浓。幸有数亩田，得延二仲踪。早闻达士语，偶与心相通。误徇一微官，还山愧尘容。钓竿不复把，野碓无人舂。惆怅飞鸟尽，南溪闻夜钟。"
  },
  {
    "title": "卫节度赤骠马歌",
    "author": "岑参",
    "dynasty": "唐代",
    "content": "君家赤骠画不得，一团旋风桃花色。红缨紫鞚珊瑚鞭，玉鞍锦鞯黄金勒。请君鞁出看君骑，尾长窣地如红丝。自矜诸马皆不及，却忆百金新买时。香街紫陌凤城内，满城见者谁不爱。扬鞭骤急白汗流，弄影行骄碧蹄碎。紫髯胡雏金剪刀，平明剪出三鬉高。枥上看时独意气，众中牵出偏雄豪。骑将猎向南山口，城南孤兔不复有。草头一点疾如飞，却使苍鹰翻向后。忆昨看君朝未央，鸣珂拥盖满路香。始知边将真富贵，可怜人马相辉光。男儿称意得如此，骏马长鸣北风起。待君东去扫胡尘，为君一日行千里。"
  },
  {
    "title": "北庭西郊候封大夫受降回军献上",
    "author": "岑参",
    "dynasty": "唐代",
    "content": "胡地苜蓿美，轮台征马肥。大夫讨匈奴，前月西出师。甲兵未得战，降虏来如归。橐驼何连连，穹帐亦累累。阴山烽火灭，剑水羽书稀。却笑霍嫖姚，区区徒尔为。西郊候中军，平沙悬落晖。驿马从西来，双节夹路驰。喜鹊捧金印，蛟龙盘画旗。如公未四十，富贵能及时。直上排青云，傍看疾若飞。前年斩楼兰，去岁平月支。天子日殊宠，朝廷方见推。何幸一书生，忽蒙国士知。侧身佐戎幕，敛衽事边陲。自逐定远侯，亦著短后衣。近来能走马，不弱并州儿。"
  },
  {
    "title": "送楚丘麹少府赴官",
    "author": "岑参",
    "dynasty": "唐代",
    "content": "青袍美少年，黄绶一神仙。微子城东面，梁王苑北边。桃花色似马，榆荚小于钱。单父闻相近，家书早为传。"
  },
  {
    "title": "六月三十日水亭送华阴王少府还县",
    "author": "岑参",
    "dynasty": "唐代",
    "content": "亭晚人将别，池凉酒未酣。关门劳夕梦，仙掌引归骖。荷叶藏鱼艇，藤花罥客簪。残云收夏暑，新雨带秋岚。失路情无适，离怀思不堪。赖兹庭户里，别有小江潭。"
  },
  {
    "title": "巩北秋兴寄崔明允",
    "author": "岑参",
    "dynasty": "唐代",
    "content": "白露披梧桐，玄蝉昼夜号。秋风万里动，日暮黄云高。君子佐休明，小人事蓬蒿。所适在鱼鸟，焉能徇锥刀。孤舟向广武，一鸟归成皋。胜概日相与，思君心郁陶。"
  },
  {
    "title": "凯歌六首",
    "author": "岑参",
    "dynasty": "唐代",
    "content": "汉将承恩西破戎，捷书先奏未央宫。天子预开麟阁待，只今谁数贰师功。官军西出过楼兰，营幕傍临月窟寒。蒲海晓霜凝马尾，葱山夜雪扑旌竿。鸣笳叠鼓拥回军，破国平蕃昔未闻。丈夫鹊印摇边月，大将龙旗掣海云。日落辕门鼓角鸣，千群面缚出蕃城。洗兵鱼海云迎阵，秣马龙堆月照营。蕃军遥见汉家营，满谷连山遍哭声。万箭千刀一夜杀，平明流血浸空城。暮雨旌旗湿未干，胡烟白草日光寒。昨夜将军连晓战，蕃军只见马空鞍。"
  },
  {
    "title": "感遇",
    "author": "岑参",
    "dynasty": "唐代",
    "content": "北山有芳杜，靡靡花正发。未及得采之，秋风忽吹杀。君不见拂云百丈青松柯，纵使秋风无奈何。四时常作青黛色，可怜杜花不相识。"
  },
  {
    "title": "醉里送裴子赴镇西",
    "author": "岑参",
    "dynasty": "唐代",
    "content": "醉后未能别，待醒方送君。看君走马去，直上天山云。"
  },
  {
    "title": "春兴戏题赠李侯",
    "author": "岑参",
    "dynasty": "唐代",
    "content": "黄雀始欲衔花来，君家种桃花未开。长安二月眼看尽，寄报春风早为催。"
  },
  {
    "title": "北庭贻宗学士道别",
    "author": "岑参",
    "dynasty": "唐代",
    "content": "万事不可料，叹君在军中。读书破万卷，何事来从戎。曾逐李轻车，西征出太蒙。荷戈月窟外，擐甲昆仑东。两度皆破胡，朝廷轻战功。十年只一命，万里如飘蓬。容鬓老胡尘，衣裘脆边风。忽来轮台下，相见披心胸。饮酒对春草，弹棋闻夜钟。今且还龟兹，臂上悬角弓。平沙向旅馆，匹马随飞鸿。孤城倚大碛，海气迎边空。四月犹自寒，天山雪濛濛。君有贤主将，何谓泣途穷。时来整六翮，一举凌苍穹。"
  },
  {
    "title": "送裴判官自贼中再归河阳幕府",
    "author": "岑参",
    "dynasty": "唐代",
    "content": "东郊未解围，忠义似君稀。误落胡尘里，能持汉节归。卷帘山对酒，上马雪沾衣。却向嫖姚幕，翩翩去若飞。"
  },
  {
    "title": "忆长安曲二章寄庞催",
    "author": "岑参",
    "dynasty": "唐代",
    "content": "东望望长安，正值日初出。长安不可见，喜见长安日。长安何处在，只在马蹄下。明日归长安，为君急走马。"
  },
  {
    "title": "和祠部王员外雪后早朝即事",
    "author": "岑参",
    "dynasty": "唐代",
    "content": "长安雪后似春归，积素凝华连曙晖。色借玉珂迷晓骑，光添银烛晃朝衣。西山落月临天仗，北阙晴云捧禁闱。闻道仙郎歌白雪，由来此曲和人稀。"
  },
  {
    "title": "晚过盘石寺礼郑和尚",
    "author": "岑参",
    "dynasty": "唐代",
    "content": "暂诣高僧话，来寻野寺孤。岸花藏水碓，溪竹映风炉。顶上巢新鹊，衣中得旧珠。谈禅未得去，辍棹且踟蹰。"
  },
  {
    "title": "过酒泉忆杜陵别业",
    "author": "岑参",
    "dynasty": "唐代",
    "content": "昨夜宿祁连，今朝过酒泉。黄沙西际海，白草北连天。愁里难消日，归期尚隔年。阳关万里梦，知处杜陵田。"
  },
  {
    "title": "九日使君席奉饯卫中丞赴长水",
    "author": "岑参",
    "dynasty": "唐代",
    "content": "节使横行西出师，鸣弓擐甲羽林儿。台上霜风凌草木，军中杀气傍旌旗。预知汉将宣威日，正是胡尘欲灭时。为报使君多泛菊，更将弦管醉东篱。"
  },
  {
    "title": "醉戏窦子美人",
    "author": "岑参",
    "dynasty": "唐代",
    "content": "朱唇一点桃花殷，宿妆娇羞偏髻鬟。细看只似阳台女，醉著莫许归巫山。"
  },
  {
    "title": "玉关寄长安李主簿",
    "author": "岑参",
    "dynasty": "唐代",
    "content": "东去长安万里馀，故人何惜一行书。玉关西望堪肠断，况复明朝是岁除。"
  },
  {
    "title": "陪群公龙冈寺泛舟",
    "author": "岑参",
    "dynasty": "唐代",
    "content": "汉水天一色，寺楼波底看。钟鸣长空夕，月出孤舟寒。映酒见山火，隔帘闻夜滩。紫鳞掣芳饵，红烛然金盘。良友兴正惬，胜游情未阑。此中堪倒载，须尽主人欢。"
  },
  {
    "title": "林卧",
    "author": "岑参",
    "dynasty": "唐代",
    "content": "偶得鱼鸟趣，复兹水木凉。远峰带雨色，落日摇川光。臼中西山药，袖里淮南方。唯爱隐几时，独游无何乡。"
  },
  {
    "title": "送张都尉东归",
    "author": "岑参",
    "dynasty": "唐代",
    "content": "白羽绿弓弦，年年只在边。还家剑锋尽，出塞马蹄穿。逐虏西逾海，平胡北到天。封侯应不远，燕颔岂徒然。"
  },
  {
    "title": "渔父",
    "author": "屈原",
    "dynasty": "先秦",
    "content": "　　屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”　　渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”　　屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎？”　　渔父莞尔而笑，鼓枻而去，乃歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。"
  },
  {
    "title": "早梅",
    "author": "柳宗元",
    "dynasty": "唐代",
    "content": "早梅发高树，迥映楚天碧。朔吹飘夜香，繁霜滋晓白。欲为万里赠，杳杳山水隔。寒英坐销落，何用慰远客。"
  },
  {
    "title": "剑客",
    "author": "贾岛",
    "dynasty": "唐代",
    "content": "十年磨一剑，霜刃未曾试。今日把示君，谁有不平事？"
  },
  {
    "title": "谢中上人寄茶",
    "author": "齐己",
    "dynasty": "唐代",
    "content": "春山谷雨前，并手摘芳烟。绿嫩难盈笼，清和易晚天。且招邻院客，试煮落花泉。地远劳相寄，无来又隔年。"
  },
  {
    "title": "自遣",
    "author": "杜荀鹤",
    "dynasty": "唐代",
    "content": "粝食粗衣随分过，堆金积帛欲如何。百年身后一丘土，贫富高低争几多。"
  },
  {
    "title": "苦寒行",
    "author": "曹操",
    "dynasty": "两汉",
    "content": "北上太行山，艰哉何巍巍！羊肠坂诘屈，车轮为之摧。树木何萧瑟，北风声正悲。熊罴对我蹲，虎豹夹路啼。溪谷少人民，雪落何霏霏！延颈长叹息，远行多所怀。我心何怫郁，思欲一东归。水深桥梁绝，中路正徘徊。迷惑失故路，薄暮无宿栖。行行日已远，人马同时饥。担囊行取薪，斧冰持作糜。悲彼《东山》诗，悠悠使我哀。"
  },
  {
    "title": "春雨",
    "author": "周邦彦",
    "dynasty": "宋代",
    "content": "耕人扶耒语林丘，花外时时落一鸥。欲验春来多少雨，野塘漫水可回舟。"
  },
  {
    "title": "蝴蝶",
    "author": "齐己",
    "dynasty": "唐代",
    "content": "何处背繁红，迷芳到槛重。分飞还独出，成队偶相逢。远害终防雀，争先不避蜂。桃蹊牵往复，兰径引相从。翠裛丹心冷，香凝粉翅浓。可寻穿树影，难觅宿花踪。日晚来仍急，春残舞未慵。西风旧池馆，犹得采芙蓉。"
  },
  {
    "title": "中秋月",
    "author": "方干",
    "dynasty": "唐代",
    "content": "凉霄烟霭外，三五玉蟾秋。列野星辰正，当空鬼魅愁。泉澄寒魄莹，露滴冷光浮。未折青青桂，吟看不忍休。"
  },
  {
    "title": "咏茶十二韵",
    "author": "齐己",
    "dynasty": "唐代",
    "content": "百草让为灵，功先百草成。甘传天下口，贵占火前名。出处春无雁，收时谷有莺。封题从泽国，贡献入秦京。嗅觉精新极，尝知骨自轻。研通天柱响，摘绕蜀山明。赋客秋吟起，禅师昼卧惊。角开香满室，炉动绿凝铛。晚忆凉泉对，闲思异果平。松黄干旋泛，云母滑随倾。颇贵高人寄，尤宜别匮盛。曾寻修事法，妙尽陆先生。"
  },
  {
    "title": "闭门",
    "author": "齐己",
    "dynasty": "唐代",
    "content": "外事休关念，灰心独闭门。无人来问我，白日又黄昏。灯集飞蛾影，窗销迸雪痕。中心自明了，一句祖师言。"
  },
  {
    "title": "送人游塞",
    "author": "王建",
    "dynasty": "唐代",
    "content": "初晴天堕丝，晚色上春枝。城下路分处，边头人去时。停车数行日，劝酒问回期。亦是茫茫客，还从此别离。"
  },
  {
    "title": "落叶",
    "author": "王建",
    "dynasty": "唐代",
    "content": "陈绿向参差，初红已重叠。中庭初扫地，绕树三两叶。"
  },
  {
    "title": "秋江",
    "author": "齐己",
    "dynasty": "唐代",
    "content": "两岸山青映，中流一棹声。远无风浪动，正向夕阳横。岛屿蝉分宿，沙洲客独行。浩然心自合，何必濯吾缨。"
  },
  {
    "title": "蔷薇",
    "author": "陆龟蒙",
    "dynasty": "唐代",
    "content": "倚墙当户自横陈，致得贫家似不贫。外布芳菲虽笑日，中含芒刺欲伤人。清香往往生遥吹，狂蔓看看及四邻。遇有客来堪玩处，一端晴绮照烟新。"
  },
  {
    "title": "相和歌辞·野田黄雀行",
    "author": "齐己",
    "dynasty": "唐代",
    "content": "双双野田雀，上下同饮啄。暖去栖蓬蒿，寒归傍篱落。殷勤避罗网，乍可遇雕鹗。雕鹗虽不仁，分明在寥廓。"
  },
  {
    "title": "看金陵图",
    "author": "齐己",
    "dynasty": "唐代",
    "content": "六朝图画战争多，最是陈宫计数讹。若爱苍生似歌舞，隋皇自合耻干戈。"
  },
  {
    "title": "扫地",
    "author": "齐己",
    "dynasty": "唐代",
    "content": "日日扫复洒，不容纤物侵。敢望来客口，道似主人心。蚁过光中少，苔依润处深。门前亦如此，一径入疏林。"
  },
  {
    "title": "夏日作",
    "author": "齐己",
    "dynasty": "唐代",
    "content": "燕雀语相和，风池满芰荷。可惊成事晚，殊喜得闲多。竹众凉欺水，苔繁绿胜莎。无惭孤圣代，赋咏有诗歌。"
  },
  {
    "title": "读《阴符经》",
    "author": "齐己",
    "dynasty": "唐代",
    "content": "绕窗风竹骨轻安，闲借阴符仰卧看。绝利一源真有谓，空劳万卷是无端。清虚可保升云易，嗜欲终知入圣难。三要洞开何用闭，高台时去凭栏干。"
  },
  {
    "title": "谢荆幕孙郎中见示《乐府歌集》二十八字",
    "author": "齐己",
    "dynasty": "唐代",
    "content": "长吉才狂太白颠，二公文阵势横前。谁言后代无高手，夺得秦皇鞭鬼鞭。"
  },
  {
    "title": "海棠花",
    "author": "齐己",
    "dynasty": "唐代",
    "content": "繁于桃李盛于梅，寒食旬前社后开。半月暄和留艳态，两时风雨免伤摧。人怜格异诗重赋，蝶恋香多夜更来。犹得残红向春暮，牡丹相继发池台。"
  },
  {
    "title": "片云",
    "author": "齐己",
    "dynasty": "唐代",
    "content": "水底分明天上云，可怜形影似吾身。何妨舒作从龙势，一雨吹销万里尘。"
  },
  {
    "title": "相和歌辞。君子行",
    "author": "齐己",
    "dynasty": "唐代",
    "content": "圣人不生，麟龙何瑞；梧桐不高，凤凰何止。吾闻古之有君子，行藏以时，进退求己；荣必为天下荣，耻必为天下耻。苟进不如此，亦何必用虚伪之文章，取荣名而自美。"
  },
  {
    "title": "读李白集",
    "author": "郑谷",
    "dynasty": "唐代",
    "content": "何事文星与酒星，一时钟在李先生。高吟大醉三千首，留著人间伴月明。"
  },
  {
    "title": "舟中晚望祝融峰",
    "author": "齐己",
    "dynasty": "唐代",
    "content": "天际卓寒青，舟中望晚晴。十年关梦寐，此日向峥嵘。巨石凌空黑，飞泉照夜明。终当蹑孤顶，坐看白云生。"
  },
  {
    "title": "病中勉送小师往清凉山礼大圣",
    "author": "齐己",
    "dynasty": "唐代",
    "content": "丰衣足食处莫住，圣迹灵踪好遍寻。忽遇文殊开慧眼，他年应记老师心。"
  },
  {
    "title": "新秋",
    "author": "齐己",
    "dynasty": "唐代",
    "content": "始惊三伏尽，又遇立秋时。露彩朝还冷，云峰晚更奇。垄香禾半熟，原迥草微衰。幸好清光里，安仁谩起悲。"
  },
  {
    "title": "蟋蟀",
    "author": "齐己",
    "dynasty": "唐代",
    "content": "声异蟪蛄声，听须是正听。无风来竹院，有月在莎庭。虽不妨调瑟，多堪伴诵经。谁人向秋夕，为尔欲忘形。"
  },
  {
    "title": "鹭鸶二首",
    "author": "齐己",
    "dynasty": "唐代",
    "content": "日日沧江去，时时得意归。自能终洁白，何处误翻飞。晚立银塘阔，秋栖玉露微。残阳苇花畔，双下钓鱼矶。雪里曾迷我，笼中旧养君。忽从红蓼岸，飞出白鸥群。影照翘滩浪，翎濡宿岛云。鸳鸿解相忆，天上列纷纷。"
  },
  {
    "title": "早秋雨后晚望",
    "author": "齐己",
    "dynasty": "唐代",
    "content": "暑气时将薄，虫声夜转稠。江湖经一雨，日月换新秋。有景堪援笔，何人未上楼。欲承凉冷兴，西向碧嵩游。"
  },
  {
    "title": "蠹",
    "author": "齐己",
    "dynasty": "唐代",
    "content": "蠹不自蠹，而蠹于木。蠹极木心，以丰尔腹。偶或成之，胡为勖人。人而不真，繇尔乱神。蠹兮蠹兮，何全其生。无托尔形，霜松雪柽。"
  },
  {
    "title": "萤",
    "author": "齐己",
    "dynasty": "唐代",
    "content": "透窗穿竹住还移，万类俱闲始见伊。难把寸光藏暗室，自持孤影助明时。空庭散逐金风起，乱叶争投玉露垂。后代儒生懒收拾，夜深飞过读书帷。"
  },
  {
    "title": "寄梁先辈",
    "author": "齐己",
    "dynasty": "唐代",
    "content": "慈恩塔下曲江边，别后多应梦到仙。时去与谁论此事，乱来何处觅同年。陈琳笔砚甘前席，甪里烟霞待共眠。爱惜麻衣好颜色，未教朱紫污天然。"
  },
  {
    "title": "戒小师",
    "author": "齐己",
    "dynasty": "唐代",
    "content": "不肯吟诗不听经，禅宗异岳懒游行。他年白首当人问，将底言谈对后生。"
  },
  {
    "title": "送僧归日本",
    "author": "方干",
    "dynasty": "唐代",
    "content": "四极虽云共二仪，晦明前后即难知。西方尚在星辰下，东域已过寅卯时。大海浪中分国界，扶桑树底是天涯。满帆若有归风便，到岸犹须隔岁期。"
  },
  {
    "title": "观荷叶露珠",
    "author": "齐己",
    "dynasty": "唐代",
    "content": "霏微晓露成珠颗，宛转田田未有风。任器方圆性终在，不妨翻覆落池中。"
  },
  {
    "title": "红蔷薇花",
    "author": "齐己",
    "dynasty": "唐代",
    "content": "晴日当楼晓香歇，锦带盘空欲成结。莺声渐老柳飞时，狂风吹落猩猩血。"
  },
  {
    "title": "闻雁",
    "author": "韦应物",
    "dynasty": "唐代",
    "content": "故园眇何处，归思方悠哉。淮南秋雨夜，高斋闻雁来。"
  },
  {
    "title": "登祝融峰",
    "author": "齐己",
    "dynasty": "唐代",
    "content": "猿鸟共不到，我来身欲浮。四边空碧落，绝顶正清秋。宇宙知何极，华夷见细流。坛西独立久，白日转神州。"
  },
  {
    "title": "野步",
    "author": "郑谷",
    "dynasty": "唐代",
    "content": "翠岚迎步兴何长，笑领渔翁入醉乡。日暮渚田微雨后，鹭鹚闲暇稻花香。"
  },
  {
    "title": "夏雨",
    "author": "齐己",
    "dynasty": "唐代",
    "content": "霮zw蔽穹苍，冥濛自一方。当时消酷毒，随处有清凉。著物声虽暴，滋农润即长。乍红萦急电，微白露残阳。应祷尤难得，经旬甚不妨。吟听喧竹树，立见涨池塘。众类声休出，群峰色尽藏。颓沱来洞壑，汗漫入潇湘。下叶黎甿望，高袪旱暵光。幽斋飘卧簟，极浦洒归樯。藓在阶从湿，花衰苑任伤。闲思济时力，歌咏发哀肠。"
  },
  {
    "title": "寄明月山僧",
    "author": "齐己",
    "dynasty": "唐代",
    "content": "山称明月好，月出遍山明。要上诸峰去，无妨半夜行。白猿真雪色，幽鸟古琴声。吾子居来久，应忘我在城。"
  },
  {
    "title": "落日",
    "author": "齐己",
    "dynasty": "唐代",
    "content": "晚照背高台，残钟残角催。能销几度落，已是半生来。吹叶阴风发，漫空暝色回。因思古人事，更变尽尘埃。"
  },
  {
    "title": "灯",
    "author": "齐己",
    "dynasty": "唐代",
    "content": "幽光耿耿草堂空，窗隔飞蛾恨不通。红烬自凝清夜朵，赤心长谢碧纱笼。云藏水国城台里，雨闭松门殿塔中。金屋玉堂开照睡，岂知萤雪有深功。"
  },
  {
    "title": "新秋雨后",
    "author": "齐己",
    "dynasty": "唐代",
    "content": "夜雨洗河汉，诗怀觉有灵。篱声新蟋蟀，草影老蜻蜓。静引闲机发，凉吹远思醒。逍遥向谁说，时注漆园经。"
  },
  {
    "title": "石竹花",
    "author": "齐己",
    "dynasty": "唐代",
    "content": "石竹花开照庭石，红藓自禀离宫色。一枝两枝初笑风，猩猩血泼低低丛。常嗟世眼无真鉴，却被丹青苦相陷。谁为根寻造化功，为君吐出淳元胆。白日当午方盛开，彤霞灼灼临池台。繁香浓艳如未已，粉蝶游蜂狂欲死。"
  },
  {
    "title": "寄山中叟",
    "author": "齐己",
    "dynasty": "唐代",
    "content": "青泉碧树夏风凉，紫蕨红粳午爨香。应笑晨持一盂苦，腥膻市里叫家常。"
  },
  {
    "title": "啄木",
    "author": "齐己",
    "dynasty": "唐代",
    "content": "啄木啄啄，鸣林响壑。贪心既缘，利嘴斯凿。有朽百尺，微虫斯宅。以啄去害，啄更弥剧。层崖豫章，耸干苍苍。无纵尔啄，摧我栋梁。"
  },
  {
    "title": "寒节日寄乡友",
    "author": "齐己",
    "dynasty": "唐代",
    "content": "岁岁逢寒食，寥寥古寺家。踏青思故里，垂白看杨花。原野稀疏雨，江天冷澹霞。沧浪与湘水，归恨共无涯。"
  },
  {
    "title": "春兴",
    "author": "齐己",
    "dynasty": "唐代",
    "content": "柳暖莺多语，花明草尽长。风流在诗句，牵率绕池塘。叫切禽名宇，飞忙蝶姓庄。时来真可惜，自勉掇兰芳。"
  },
  {
    "title": "寄敬亭清越",
    "author": "齐己",
    "dynasty": "唐代",
    "content": "敬亭山色古，庙与寺松连。住此修行过，春风四十年。鼎尝天柱茗，诗硾剡溪笺。冥目应思著，终南北阙前。"
  },
  {
    "title": "残春",
    "author": "齐己",
    "dynasty": "唐代",
    "content": "三月看无也，芳时此可嗟。园林欲向夕，风雨更吹花。影乱冲人蝶，声繁绕堑蛙。那堪傍杨柳，飞絮满邻家。"
  },
  {
    "title": "白发",
    "author": "齐己",
    "dynasty": "唐代",
    "content": "莫染亦莫镊，任从伊满头。白虽无耐药，黑也不禁秋。静枕听蝉卧，闲垂看水流。浮生未达此，多为尔为愁。"
  },
  {
    "title": "过鹿门作",
    "author": "齐己",
    "dynasty": "唐代",
    "content": "鹿门埋孟子，岘首载羊公。万古千秋里，青山明月中。政从襄沔绝，诗过洞庭空。尘路谁回眼，松声两处风。"
  },
  {
    "title": "相和歌辞。猛虎行",
    "author": "齐己",
    "dynasty": "唐代",
    "content": "磨尔牙，错尔爪，狐莫威，兔莫狡。饮来吞噬取肠饱，横行不怕日月明，皇天产尔为生狞。前村半夜闻吼声，何人按剑灯荧荧。"
  },
  {
    "title": "新栽松",
    "author": "齐己",
    "dynasty": "唐代",
    "content": "野僧教种法，苒苒出蓬蒿。百岁催人老，千年待尔高。静宜兼竹石，幽合近猿猱。他日成阴后，秋风吹海涛。"
  },
  {
    "title": "杂曲歌辞。升天行",
    "author": "齐己",
    "dynasty": "唐代",
    "content": "身不沉，骨不重。驱青鸾，驾白凤。幢盖飘飘入冷空，天风瑟瑟星河动。瑶阙参差阿母家，楼台戏闭凝彤霞。五三仙子乘龙车，堂前碾烂蟠桃花。回头却顾蓬山顶，一点浓岚在深井。"
  },
  {
    "title": "回雁峰",
    "author": "齐己",
    "dynasty": "唐代",
    "content": "瘴雨过孱颜，危边有径盘。壮堪扶寿岳，灵合置仙坛。影北鸿声乱，青南客道难。他年思隐遁，何处凭阑干。"
  },
  {
    "title": "吊杜工部坟",
    "author": "齐己",
    "dynasty": "唐代",
    "content": "鹏翅蹋于斯，明君知不知。域中诗价大，荒外土坟卑。瘴雨无时滴，蛮风有穴吹。唯应李太白，魂魄往来疲。"
  },
  {
    "title": "夏日雨中寄幕中知己",
    "author": "齐己",
    "dynasty": "唐代",
    "content": "北风吹夏雨，和竹亚南轩。豆枕欹凉冷，莲峰入梦魂。窗多斜迸湿，庭遍瀑流痕。清兴知无限，晴来示一言。"
  },
  {
    "title": "新笋",
    "author": "齐己",
    "dynasty": "唐代",
    "content": "乱迸苔钱破，参差出小栏。层层离锦箨，节节露琅玕.直上心终劲，四垂烟渐宽。欲知含古律，试剪凤箫看。"
  },
  {
    "title": "春草",
    "author": "齐己",
    "dynasty": "唐代",
    "content": "处处碧萋萋，平原带日西。堪随游子路，远入鹧鸪啼。金谷园应没，夫差国已迷。欲寻兰蕙径，荒秽满汀畦。"
  },
  {
    "title": "寄李洞秀才",
    "author": "齐己",
    "dynasty": "唐代",
    "content": "到处听时论，知君屈最深。秋风几西笑，抱玉但伤心。野水翻红藕，沧江老白禽。相思未相识，闻在蜀中吟。"
  },
  {
    "title": "古剑歌",
    "author": "齐己",
    "dynasty": "唐代",
    "content": "古人手中铸神物，百炼百淬始提出。今人不要强硎磨，莲锷星文未曾没。一弹一抚闻铮铮，老龙影夺秋灯明。何时得遇英雄主，用尔平治天下去。"
  },
  {
    "title": "春风曲",
    "author": "齐己",
    "dynasty": "唐代",
    "content": "春风有何情，旦暮来林园。不问桃李主，吹落红无言。"
  },
  {
    "title": "谢《阴符经》勉送藏休上人二首",
    "author": "齐己",
    "dynasty": "唐代",
    "content": "事遂鼎湖遗剑履，时来渭水掷鱼竿。欲知贤圣存亡道，自向心机反覆看。一林霜雪未沾头，争遣藏休肯便休。学尽世间难学事，始堪随处任虚舟。"
  },
  {
    "title": "谢人自钟陵寄纸笔",
    "author": "齐己",
    "dynasty": "唐代",
    "content": "故人犹忆苦吟劳，所惠何殊金错刀。霜雪剪栽新剡硾，锋铓管束本宣毫。知君倒箧情何厚，借我临池价斗高。词客分张看欲尽，不堪来处隔秋涛。"
  },
  {
    "title": "荆门寄沈彬",
    "author": "齐己",
    "dynasty": "唐代",
    "content": "罢趋明圣懒从知，鹤氅褵褷遂性披。道有静君堪托迹，诗无贤子拟传谁。松声白日边行止，日影红霞里梦思。珍重两篇千里达，去年江上雪飞时。"
  },
  {
    "title": "庭际新移松竹",
    "author": "齐己",
    "dynasty": "唐代",
    "content": "三茎瘦竹两株松，瑟瑟翛翛韵且同。抱节乍离新涧雪，盘根远别旧林风。岁寒相倚无尘地，荫影分明有月中。更待阳和信催促，碧梢青杪看凌空。"
  },
  {
    "title": "塘上闲作",
    "author": "齐己",
    "dynasty": "唐代",
    "content": "闲行闲坐藉莎烟，此兴堪思二古贤。陶靖节居彭泽畔，贺知章在镜池边。鸳鸯著对能飞绣，菡萏成群不语仙。形影腾腾夕阳里，数峰危翠滴渔船。"
  },
  {
    "title": "早莺",
    "author": "齐己",
    "dynasty": "唐代",
    "content": "何处经年閟好音，暖风催出啭乔林。羽毛新刷陶潜菊，喉舌初调叔夜琴。藏雨并栖红杏密，避人双入绿杨深。晓来枝上千般语，应共桃花说旧心。"
  },
  {
    "title": "江寺春残寄幕中知己二首",
    "author": "齐己",
    "dynasty": "唐代",
    "content": "谁遣西来负岳云，自由归去竟何因。山龛薜荔应残雪，江寺玫瑰又度春。早岁便师无学士，临年却作有为人。何妨夜醮时相忆，伴醉佯狂笑老身。社莲惭与幕莲同，岳寺萧条俭府雄。冷淡独开香火里，殷妍行列绮罗中。秋加玉露何伤白，夜醉金缸不那红。闲忆遗民此心地，一般无染喻真空。"
  },
  {
    "title": "善哉行",
    "author": "曹操",
    "dynasty": "魏晋",
    "content": "朝日乐相乐，酣饮不知醉。悲弦激新声，长笛吐清气。弦歌感人肠，四坐皆欢悦。寥寥高堂上，凉风入我室。持满如不盈，有德者能卒。君子多苦心，所愁不但一。慊慊下白屋，吐握不可失。众宾饱满归，主人苦不悉。比翼翔云汉，罗者安所羇。冲静得自然，荣华何足为。"
  },
  {
    "title": "刳肠龟",
    "author": "齐己",
    "dynasty": "唐代",
    "content": "尔既能于灵，应久存其生。尔既能于瑞，胡得迷其死。刳肠徒自屠，曳尾复何累。可怜濮水流，一叶泛庄子。"
  },
  {
    "title": "灵松歌",
    "author": "齐己",
    "dynasty": "唐代",
    "content": "灵松灵松，是何根株。盘擗枝干，与群木殊。世眼争知苍翠容，薜萝遮体深朦胧。先秋瑟瑟生谷风，青阴倒卓寒潭中。八月天威行肃杀，万木凋零向霜雪。唯有此松高下枝，一枝枝在无摧折。痴冻顽冰如铁坚，重重锁到槎牙颠。老鳞枯节相把捉，踉跄立在青崖前。有时深洞兴雷雹，飞电绕身光闪烁。乍似苍龙惊起时，攫雾穿云欲腾跃。夜深山月照高枝，疏影细落莓苔矶。千年朽枿魍魉出，一株寒韵锵琉璃。安得良工妙图雘，写将偃蹇悬烟阁。飞瀑声中战岁寒，红霞影里擎萧索。"
  },
  {
    "title": "翡翠",
    "author": "齐己",
    "dynasty": "唐代",
    "content": "水边飞去青难辨，竹里归来色一般。磨吻鹰鹯莫相害，白鸥鸿鹤满沙滩。"
  },
  {
    "title": "过商山",
    "author": "齐己",
    "dynasty": "唐代",
    "content": "叠叠叠岚寒，红尘翠里盘。前程有名利，此路莫艰难。云水侵天老，轮蹄到月残。何能寻四皓，过尽见长安。"
  },
  {
    "title": "小松",
    "author": "杜荀鹤",
    "dynasty": "唐代",
    "content": "自小刺头深草里，而今渐觉出蓬蒿。时人不识凌云木，直待凌云始道高。"
  },
  {
    "title": "拟嵇康绝交寄湘中贯微",
    "author": "齐己",
    "dynasty": "唐代",
    "content": "何处同嵇懒，吾徒道异诸。本无文字学，何有往来书。岳寺逍遥梦，侯门勉强居。相知在玄契，莫讶八行疏。"
  },
  {
    "title": "野鸭",
    "author": "齐己",
    "dynasty": "唐代",
    "content": "野鸭殊家鸭，离群忽远飞。长生缘甚瘦，近死为伤肥。江海游空阔，池塘啄细微。红兰白蘋渚，春暖刷毛衣。"
  },
  {
    "title": "读参同契",
    "author": "齐己",
    "dynasty": "唐代",
    "content": "堪笑修仙侣，烧金觅大还。不知消息火，只在寂寥关。鬓白炉中术，魂飞海上山。悲哉五千字，无用在人间。"
  },
  {
    "title": "边上",
    "author": "齐己",
    "dynasty": "唐代",
    "content": "汉地从休马，胡家自牧羊。都来销帝道，浑不用兵防。草上孤城白，沙翻大漠黄。秋风起边雁，一一向潇湘。"
  },
  {
    "title": "题梁贤巽公房",
    "author": "齐己",
    "dynasty": "唐代",
    "content": "吴王庙侧有高房，帘影南轩日正长。吹苑野风桃叶碧，压畦春露菜花黄。悬灯向后惟冥默，凭案前头即渺茫。知有虎溪归梦切，寺门松折社僧亡。"
  },
  {
    "title": "谢炭",
    "author": "齐己",
    "dynasty": "唐代",
    "content": "正拥寒灰次，何当惠寂寥。且留连夜向，未敢满炉烧。必恐吞难尽，唯愁拨易消。豪家捏为兽，红迸锦茵焦。"
  },
  {
    "title": "喻吟",
    "author": "齐己",
    "dynasty": "唐代",
    "content": "日用是何专，吟疲即坐禅。此生还可喜，馀事不相便。头白无邪里，魂清有象先。江花与芳草，莫染我情田。"
  },
  {
    "title": "看水",
    "author": "齐己",
    "dynasty": "唐代",
    "content": "范蠡东浮阔，灵均北泛长。谁知远烟浪，别有好思量。故国门前急，天涯照里忙。难收上楼兴，渺漫正斜阳。"
  },
  {
    "title": "荆渚病中，因思匡庐，遂成三百字，寄梁先辈",
    "author": "齐己",
    "dynasty": "唐代",
    "content": "生老病死者，早闻天竺书。相随几汩没，不了堪欷歔.自理自可适，他人谁与袪。应当入寂灭，乃得长销除。前月已骨立，今朝还貌舒。披衣试步履，倚策聊踌躇。江月青眸冷，秋风白发疏。新题忆剡硾，旧约怀匡庐。张野久绝迹，乐天曾卜居。空龛掩薜荔，瀑布喷蟾蜍。古桧鸣玄鹤，凉泉跃锦鱼。狂吟树荫映，纵踏花蔫菸。唇舌既已闲，心脾亦散摅。松窗有偃息，石径无趑趄。梦冷通仙阙，神融合太虚。千峰杳霭际，万壑明清初。长往期非晚，半生闲有馀。依刘未是咏，访戴宁忘诸。稽古堪求己，观时好笑渠。埋头逐小利，没脚拖长裾。道种将闲养，情田把药鉏.幽香发兰蕙，秽莽摧丘墟。敢谓囊盈物，那言庾满储。微烟动晨爨，细雨滋园蔬。藓乱珍禽羽，门稀长者车。冥机坐兀兀，著履行徐徐。每许亲朱履，多怜奉隼旟。簪嫌红玳瑁，社念金芙蕖。海内竞铁马，箧中藏纸驴。常言谢时去，此意将何如。"
  },
  {
    "title": "过西塞山",
    "author": "齐己",
    "dynasty": "唐代",
    "content": "空江平野流，风岛苇飕飕。残日衔西塞，孤帆向北洲。边鸿渡汉口，楚树出吴头。终入高云里，身依片石休。"
  },
  {
    "title": "怀道林寺因寄仁用二上人",
    "author": "齐己",
    "dynasty": "唐代",
    "content": "名山知不远，长忆寺门松。昨晚登楼见，前年过夏峰。雨馀云脚树，风外日西钟。莫更来东岸，红尘没马踪。"
  },
  {
    "title": "谢灉湖茶",
    "author": "齐己",
    "dynasty": "唐代",
    "content": "灉湖唯上贡，何以惠寻常。还是诗心苦，堪消蜡面香。碾声通一室，烹色带残阳。若有新春者，西来信勿忘。"
  },
  {
    "title": "寄归州马判官",
    "author": "齐己",
    "dynasty": "唐代",
    "content": "郡带女媭名，民康境亦宁。晏梳秋鬓白，闲坐暮山青。赠客椒初熟，寻僧酒半醒。应怀旧居处，歌管隔墙听。"
  },
  {
    "title": "远山",
    "author": "齐己",
    "dynasty": "唐代",
    "content": "天际云根破，寒山列翠回。幽人当立久，白鸟背飞来。瀑溅何州地，僧寻几峤苔。终须拂巾履，独去谢尘埃。"
  },
  {
    "title": "过西山施肩吾旧居",
    "author": "齐己",
    "dynasty": "唐代",
    "content": "大志终难起，西峰卧翠堆。床前倒秋壑，枕上过春雷。鹤见丹成去，僧闻栗熟来。荒斋松竹老，鸾鹤自裴回。"
  },
  {
    "title": "寻隐者不遇",
    "author": "贾岛",
    "dynasty": "唐代",
    "content": "松下问童子，言师采药去。只在此山中，云深不知处。"
  },
  {
    "title": "题李凝幽居",
    "author": "贾岛",
    "dynasty": "唐代",
    "content": "闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。"
  },
  {
    "title": "题诗后",
    "author": "贾岛",
    "dynasty": "唐代",
    "content": "两句三年得，一吟双泪流。知音如不赏，归卧故山秋。"
  },
  {
    "title": "忆江上吴处士",
    "author": "贾岛",
    "dynasty": "唐代",
    "content": "闽国扬帆后，蟾蜍亏复圆。秋风吹渭水，落叶满长安。此地聚会夕，当时雷雨寒。兰桡殊未返，消息海云端。"
  },
  {
    "title": "宿山寺",
    "author": "贾岛",
    "dynasty": "唐代",
    "content": "众岫耸寒色，精庐向此分。流星透疏水，走月逆行云。绝顶人来少，高松鹤不群。一僧年八十，世事未曾闻。"
  },
  {
    "title": "暮过山村",
    "author": "贾岛",
    "dynasty": "唐代",
    "content": "数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘外，烟火渐相亲。"
  },
  {
    "title": "雪晴晚望",
    "author": "贾岛",
    "dynasty": "唐代",
    "content": "倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。"
  },
  {
    "title": "寄韩潮州愈",
    "author": "贾岛",
    "dynasty": "唐代",
    "content": "此心曾与木兰舟，直到天南潮水头。隔岭篇章来华岳，出关书信过泷流。峰悬驿路残云断，海浸城根老树秋。一夕瘴烟风卷尽，月明初上浪西楼。"
  },
  {
    "title": "三月晦日赠刘评事",
    "author": "贾岛",
    "dynasty": "唐代",
    "content": "三月正当三十日，风光别我苦吟身。共君今夜不须睡，未到晓钟犹是春。"
  },
  {
    "title": "新年",
    "author": "贾岛",
    "dynasty": "唐代",
    "content": "嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。"
  },
  {
    "title": "送无可上人",
    "author": "贾岛",
    "dynasty": "唐代",
    "content": "圭峰霁色新，送此草堂人。麈尾同离寺，蛩鸣暂别亲。独行潭底影，数息树边身。终有烟霞约，天台作近邻。"
  },
  {
    "title": "清明日园林寄友人",
    "author": "贾岛",
    "dynasty": "唐代",
    "content": "今日清明节，园林胜事偏。晴风吹柳絮，新火起厨烟。杜草开三径，文章忆二贤。几时能命驾，对酒落花前。"
  },
  {
    "title": "戏赠友人",
    "author": "贾岛",
    "dynasty": "唐代",
    "content": "一日不作诗，心源如废井。笔砚为辘轳，吟咏作縻绠。朝来重汲引，依旧得清冷。书赠同怀人，词中多苦辛。"
  },
  {
    "title": "送邹明府游灵武",
    "author": "贾岛",
    "dynasty": "唐代",
    "content": "曾宰西畿县，三年马不肥。债多平剑与，官满载书归。边雪藏行径，林风透卧衣。灵州听晓角，客馆未开扉。"
  },
  {
    "title": "题兴化寺园亭",
    "author": "贾岛",
    "dynasty": "唐代",
    "content": "破却千家作一池，不栽桃李种蔷薇。蔷薇花落秋风起，荆棘满庭君始知。"
  },
  {
    "title": "寄朱锡珪",
    "author": "贾岛",
    "dynasty": "唐代",
    "content": "远泊与谁同，来从古木中。长江人钓月，旷野火烧风。梦泽吞楚大，闽山厄海丛。此时樯底水，涛起屈原通。"
  },
  {
    "title": "口号",
    "author": "贾岛",
    "dynasty": "唐代",
    "content": "中夜忽自起，汲此百尺泉。林木含白露，星斗在青天。"
  },
  {
    "title": "送天台僧",
    "author": "贾岛",
    "dynasty": "唐代",
    "content": "远梦归华顶，扁舟背岳阳。寒蔬修净食，夜浪动禅床。雁过孤峰晓，猿啼一树霜。身心无别念，馀习在诗章。"
  },
  {
    "title": "冬夜送人",
    "author": "贾岛",
    "dynasty": "唐代",
    "content": "平明走马上村桥，花落梅溪雪未消。日短天寒愁送客，楚山无限路迢迢。"
  },
  {
    "title": "望山",
    "author": "贾岛",
    "dynasty": "唐代",
    "content": "南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。"
  },
  {
    "title": "不欺",
    "author": "贾岛",
    "dynasty": "唐代",
    "content": "上不欺星辰，下不欺鬼神。知心两如此，然后何所陈。食鱼味在鲜，食蓼味在辛。掘井须到流，结交须到头。此语诚不谬，敌君三万秋。"
  },
  {
    "title": "竹",
    "author": "郑燮",
    "dynasty": "清代",
    "content": "一节复一节，千枝攒万叶。我自不开花，免撩蜂与蝶。"
  },
  {
    "title": "宿悬泉驿",
    "author": "贾岛",
    "dynasty": "唐代",
    "content": "晓行沥水楼，暮到悬泉驿。林月值云遮，山灯照愁寂。"
  },
  {
    "title": "夜喜贺兰三见访",
    "author": "贾岛",
    "dynasty": "唐代",
    "content": "漏钟仍夜浅，时节欲秋分。泉聒栖松鹤，风除翳月云。踏苔行引兴，枕石卧论文。即此寻常静，来多只是君。"
  },
  {
    "title": "杂曲歌辞。壮士吟",
    "author": "贾岛",
    "dynasty": "唐代",
    "content": "壮士不曾悲，悲即无回期。如何易水上，未歌先泪垂。"
  },
  {
    "title": "题隐者居",
    "author": "贾岛",
    "dynasty": "唐代",
    "content": "虽有柴门常不关，片云孤木伴身闲。犹嫌住久人知处，见拟移家更上山。"
  },
  {
    "title": "友人婚杨氏催妆",
    "author": "贾岛",
    "dynasty": "唐代",
    "content": "不知今夕是何夕，催促阳台近镜台。谁道芙蓉水中种，青铜镜里一枝开。"
  },
  {
    "title": "病蝉",
    "author": "贾岛",
    "dynasty": "唐代",
    "content": "病蝉飞不得，向我掌中行。拆翼犹能薄，酸吟尚极清。露华凝在腹，尘点误侵睛。黄雀并鸢鸟，俱怀害尔情。"
  },
  {
    "title": "送唐环归敷水庄",
    "author": "贾岛",
    "dynasty": "唐代",
    "content": "毛女峰当户，日高头未梳。地侵山影扫，叶带露痕书。松径僧寻药，沙泉鹤见鱼。一川风景好，恨不有吾庐。"
  },
  {
    "title": "旅游",
    "author": "贾岛",
    "dynasty": "唐代",
    "content": "此心非一事，书札若为传。旧国别多日，故人无少年。空巢霜叶落，疏牖水萤穿。留得林僧宿，中宵坐默然。"
  },
  {
    "title": "夏夜登南楼",
    "author": "贾岛",
    "dynasty": "唐代",
    "content": "水岸寒楼带月跻，夏林初见岳阳溪。一点新萤报秋信，不知何处是菩提。"
  },
  {
    "title": "冬夜",
    "author": "韦庄",
    "dynasty": "唐代",
    "content": "睡觉寒炉酒半消，客情乡梦两遥遥。无人为我磨心剑，割断愁肠一寸苗。"
  },
  {
    "title": "游仙",
    "author": "贾岛",
    "dynasty": "唐代",
    "content": "借得孤鹤骑，高近金乌飞。掬河洗老貌，照月生光辉。天中鹤路直，天尽鹤一息。归来不骑鹤，身自有羽翼。若人无仙骨，芝朮徒烦食。"
  },
  {
    "title": "过京索先生坟",
    "author": "贾岛",
    "dynasty": "唐代",
    "content": "京索先生三尺坟，秋风漠漠吐寒云。从来有恨君多哭，今日何人更哭君。"
  },
  {
    "title": "盐池院观鹿",
    "author": "贾岛",
    "dynasty": "唐代",
    "content": "条峰五老势相连，此鹿来从若个边。别有野麋人不见，一生长饮白云泉。"
  },
  {
    "title": "送耿处士",
    "author": "贾岛",
    "dynasty": "唐代",
    "content": "一瓶离别酒，未尽即言行。万水千山路，孤舟几月程。川原秋色静，芦苇晚风鸣。迢递不归客，人传虚隐名。"
  },
  {
    "title": "卧疾走笔酬韩愈书问",
    "author": "贾岛",
    "dynasty": "唐代",
    "content": "一卧三四旬，数书惟独君。愿为出海月，不作归山云。身上衣频寄，瓯中物亦分。欲知强健否，病鹤未离群。"
  },
  {
    "title": "客思",
    "author": "贾岛",
    "dynasty": "唐代",
    "content": "促织声尖尖似针，更深刺著旅人心。独言独语月明里，惊觉眠童与宿禽。"
  },
  {
    "title": "题戴胜",
    "author": "贾岛",
    "dynasty": "唐代",
    "content": "星点花冠道士衣，紫阳宫女化身飞。能传上界春消息，若到蓬山莫放归。"
  },
  {
    "title": "马嵬",
    "author": "贾岛",
    "dynasty": "唐代",
    "content": "长川几处树青青，孤驿危楼对翠屏。一自上皇惆怅后，至今来往马蹄腥。"
  },
  {
    "title": "北岳庙",
    "author": "贾岛",
    "dynasty": "唐代",
    "content": "天地有五岳，恒岳居其北。岩峦叠万重，诡怪浩难测。人来不敢入，祠宇白日黑。有时起霖雨，一洒天地德。神兮安在哉，永康我王国。"
  },
  {
    "title": "易水怀古",
    "author": "贾岛",
    "dynasty": "唐代",
    "content": "荆卿重虚死，节烈书前史。我叹方寸心，谁论一时事。至今易水桥，寒风兮萧萧。易水流得尽，荆卿名不消。"
  },
  {
    "title": "寻人不遇",
    "author": "贾岛",
    "dynasty": "唐代",
    "content": "闻说到扬州，吹箫有旧游。人来多不见，莫是上迷楼。"
  },
  {
    "title": "病起",
    "author": "贾岛",
    "dynasty": "唐代",
    "content": "高丘归未得，空自责迟回。身事岂能遂，兰花又已开。病令新作少，雨阻故人来。灯下南华卷，袪愁当酒杯。"
  },
  {
    "title": "送郑山人游江湖",
    "author": "贾岛",
    "dynasty": "唐代",
    "content": "南游衡岳上，东往天台里。足蹑华顶峰，目观沧海水。"
  },
  {
    "title": "赠梁浦秀才斑竹拄杖",
    "author": "贾岛",
    "dynasty": "唐代",
    "content": "拣得林中最细枝，结根石上长身迟。莫嫌滴沥红斑少，恰似湘妃泪尽时。"
  },
  {
    "title": "哭柏岩和尚",
    "author": "贾岛",
    "dynasty": "唐代",
    "content": "苔覆石床新，师曾占几春。写留行道影，焚却坐禅身。塔院关松雪，经房锁隙尘。自嫌双泪下，不是解空人。"
  },
  {
    "title": "送人适越",
    "author": "贾岛",
    "dynasty": "唐代",
    "content": "高城满夕阳，何事欲沾裳。迁客蓬蒿暮，游人道路长。晴湖胜镜碧，寒柳似金黄。若有相思梦，殷勤载八行。"
  },
  {
    "title": "咏怀",
    "author": "郑谷",
    "dynasty": "唐代",
    "content": "迂疏虽可欺，心路甚男儿。薄宦浑无味，平生粗有诗。淡交终不破，孤达晚相宜。直夜花前唤，朝寒雪里追。竹声输我听，茶格共僧知。景物还多感，情怀偶不卑。溪莺喧午寝，山蕨止春饥。险事销肠酒，清欢敌手棋。香锄抛药圃，烟艇忆莎陂。自许亨途在，儒纲复振时。"
  },
  {
    "title": "夜集田卿宅",
    "author": "贾岛",
    "dynasty": "唐代",
    "content": "朗咏高斋下，如将古调弹。翻鸿向桂水，来雪渡桑干。滴滴玉漏曙，翛翛竹籁残。曩年曾宿此，亦值五陵寒。"
  },
  {
    "title": "送僧归太白山",
    "author": "贾岛",
    "dynasty": "唐代",
    "content": "坚冰连夏处，太白接青天。云塞石房路，峰明雨外巅。夜禅临虎穴，寒漱撇龙泉。后会不期日，相逢应信缘。"
  },
  {
    "title": "朝饥",
    "author": "贾岛",
    "dynasty": "唐代",
    "content": "市中有樵山，此舍朝无烟。井底有甘泉，釜中乃空然。我要见白日，雪来塞青天。坐闻西床琴，冻折两三弦。饥莫诣他门，古人有拙言。"
  },
  {
    "title": "过雍秀才居",
    "author": "贾岛",
    "dynasty": "唐代",
    "content": "夏木鸟巢边，终南岭色鲜。就凉安坐石，煮茗汲邻泉。钟远清霄半，蜩稀暑雨前。幽斋如葺罢，约我一来眠。"
  },
  {
    "title": "黄鹤楼",
    "author": "贾岛",
    "dynasty": "唐代",
    "content": "高槛危檐势若飞，孤云野水共依依。青山万古长如旧，黄鹤何年去不归？岸映西州城半出，烟生南浦树将微。定知羽客无因见，空使含情对落晖。"
  },
  {
    "title": "客喜",
    "author": "贾岛",
    "dynasty": "唐代",
    "content": "客喜非实喜，客悲非实悲。百回信到家，未当身一归。未归长嗟愁，嗟愁填中怀。开口吐愁声，还却入耳来。常恐泪滴多，自损两目辉。鬓边虽有丝，不堪织寒衣。"
  },
  {
    "title": "寄白阁默公",
    "author": "贾岛",
    "dynasty": "唐代",
    "content": "已知归白阁，山远晚晴看。石室人心静，冰潭月影残。微云分片灭，古木落薪干。后夜谁闻磬，西峰绝顶寒。"
  },
  {
    "title": "风蝉",
    "author": "贾岛",
    "dynasty": "唐代",
    "content": "风蝉旦夕鸣，伴叶送新声。故里客归尽，水边身独行。噪轩高树合，惊枕暮山横。听处无人见，尘埃满甑生。"
  },
  {
    "title": "泥阳馆",
    "author": "贾岛",
    "dynasty": "唐代",
    "content": "客愁何并起，暮送故人回。废馆秋萤出，空城寒雨来。夕阳飘白露，树影扫青苔。独坐离容惨，孤灯照不开。"
  },
  {
    "title": "送田卓入华山",
    "author": "贾岛",
    "dynasty": "唐代",
    "content": "幽深足暮蝉，惊觉石床眠。瀑布五千仞，草堂瀑布边。坛松涓滴露，岳月泬寥天。鹤过君须看，上头应有仙。"
  },
  {
    "title": "对菊",
    "author": "贾岛",
    "dynasty": "唐代",
    "content": "九日不出门，十日见黄菊。灼灼尚繁英，美人无消息。"
  },
  {
    "title": "贺庞少尹除太常少卿",
    "author": "贾岛",
    "dynasty": "唐代",
    "content": "太白山前终日见，十旬假满拟秋寻。中峰绝顶非无路，北阙除书阻入林。朝谒此时闲野屐，宿斋何处止鸣砧。省中石镫陪随步，唯赏烟霞不厌深。"
  },
  {
    "title": "秋暮",
    "author": "贾岛",
    "dynasty": "唐代",
    "content": "北门杨柳叶，不觉已缤纷。值鹤因临水，迎僧忽背云。白须相并出，清泪两行分。默默空朝夕，苦吟谁喜闻。"
  },
  {
    "title": "夏夜",
    "author": "韩偓",
    "dynasty": "唐代",
    "content": "猛风飘电黑云生，霎霎高林簇雨声。夜久雨休风又定，断云流月却斜明。"
  },
  {
    "title": "二月晦日留别鄠中友人",
    "author": "贾岛",
    "dynasty": "唐代",
    "content": "立马柳花里，别君当酒酣。春风渐向北，云雁不飞南。明晓日初一，今年月又三。鞭羸去暮色，远岳起烟岚。"
  },
  {
    "title": "喜李馀自蜀至",
    "author": "贾岛",
    "dynasty": "唐代",
    "content": "迢递岷峨外，西南驿路高。几程寻嶮栈，独宿听寒涛。白鸟飞还立，青猿断更号。往来从此过，词体近风骚。"
  },
  {
    "title": "冬月长安雨中见终南雪",
    "author": "贾岛",
    "dynasty": "唐代",
    "content": "秋节新已尽，雨疏露山雪。西峰稍觉明，残滴犹未绝。气侵瀑布水，冻著白云穴。今朝灞浐雁，何夕潇湘月。想彼石房人，对雪扉不闭。"
  },
  {
    "title": "荒斋",
    "author": "贾岛",
    "dynasty": "唐代",
    "content": "草合径微微，终南对掩扉。晚凉疏雨绝，初晓远山稀。落叶无青地，闲身著白衣。朴愚犹本性，不是学忘机。"
  },
  {
    "title": "赠李文通",
    "author": "贾岛",
    "dynasty": "唐代",
    "content": "营当万胜冈头下，誓立千年不朽功。天子手擎新钺斧，谏官请赠李文通。"
  },
  {
    "title": "送褚山人归日本",
    "author": "贾岛",
    "dynasty": "唐代",
    "content": "悬帆待秋水，去入杳冥间。东海几年别，中华此日还。岸遥生白发，波尽露青山。隔水相思在，无书也是闲。"
  },
  {
    "title": "下第",
    "author": "贾岛",
    "dynasty": "唐代",
    "content": "下第只空囊，如何住帝乡。杏园啼百舌，谁醉在花傍。泪落故山远，病来春草长。知音逢岂易，孤棹负三湘。"
  },
  {
    "title": "游子",
    "author": "孟郊",
    "dynasty": "唐代",
    "content": "萱草生堂阶，游子行天涯。慈亲倚堂门，不见萱草花。"
  },
  {
    "title": "早蝉",
    "author": "贾岛",
    "dynasty": "唐代",
    "content": "早蝉孤抱芳槐叶，噪向残阳意度秋。也任一声催我老，堪听两耳畏吟休。得非下第无高韵，须是青山隐白头。若问此心嗟叹否，天人不可怨而尤。"
  },
  {
    "title": "题青龙寺",
    "author": "张祜",
    "dynasty": "唐代",
    "content": "二十年沈沧海间，一游京国也应闲。人人尽到求名处，独向青龙寺看山。"
  },
  {
    "title": "即事",
    "author": "文天祥",
    "dynasty": "宋代",
    "content": "痛哭辞京阙，微行访海门。久无鸡可听，新有虱堪扪。白发应多长，苍头少有存。但令身未死，随力报乾坤。"
  },
  {
    "title": "早秋寄题天竺灵隐寺",
    "author": "贾岛",
    "dynasty": "唐代",
    "content": "峰前峰后寺新秋，绝顶高窗见沃洲。人在定中闻蟋蟀，鹤从栖处挂猕猴。山钟夜渡空江水，汀月寒生古石楼。心忆悬帆身未遂，谢公此地昔年游。"
  },
  {
    "title": "代旧将",
    "author": "贾岛",
    "dynasty": "唐代",
    "content": "旧事说如梦，谁当信老夫。战场几处在，部曲一人无。落日收病马，晴天晒阵图。犹希圣朝用，自镊白髭须。"
  },
  {
    "title": "送道者",
    "author": "贾岛",
    "dynasty": "唐代",
    "content": "独向山中见，今朝又别离。一心无挂住，万里独何之。到处绝烟火，逢人话古时。此行无弟子，白犬自相随。"
  },
  {
    "title": "送僧",
    "author": "杜荀鹤",
    "dynasty": "唐代",
    "content": "道了亦未了，言闲今且闲。从来无住处，此去向何山。片石树阴下，斜阳潭影间。请师留偈别，恐不到人寰。"
  },
  {
    "title": "滕校书使院小池",
    "author": "贾岛",
    "dynasty": "唐代",
    "content": "小池谁见凿时初，走水南来十里馀。楼上日斜吹暮角，院中人出锁游鱼。"
  },
  {
    "title": "元日女道士受箓",
    "author": "贾岛",
    "dynasty": "唐代",
    "content": "元日更新夜，斋身称净衣。数星连斗出，万里断云飞。霜下磬声在，月高坛影微。立听师语了，左肘系符归。"
  },
  {
    "title": "题朱庆馀所居",
    "author": "贾岛",
    "dynasty": "唐代",
    "content": "天寒吟竟晓，古屋瓦生松。寄信船一只，隔乡山万重。树来沙岸鸟，窗度雪楼钟。每忆江中屿，更看城上峰。"
  },
  {
    "title": "哭卢仝",
    "author": "贾岛",
    "dynasty": "唐代",
    "content": "贤人无官死，不亲者亦悲。空令古鬼哭，更得新邻比。平生四十年，惟著白布衣。天子未辟召，地府谁来追。长安有交友，托孤遽弃移。冢侧志石短，文字行参差。无钱买松栽，自生蒿草枝。在日赠我文，泪流把读时。从兹加敬重，深藏恐失遗。"
  },
  {
    "title": "山中道士",
    "author": "贾岛",
    "dynasty": "唐代",
    "content": "头发梳千下，休粮带瘦容。养雏成大鹤，种子作高松。白石通宵煮，寒泉尽日舂。不曾离隐处，那得世人逢。"
  },
  {
    "title": "雨后宿刘司马池上",
    "author": "贾岛",
    "dynasty": "唐代",
    "content": "蓝溪秋漱玉，此地涨清澄。芦苇声兼雨，芰荷香绕灯。岸头秦古道，亭面汉荒陵。静想泉根本，幽崖落几层。"
  },
  {
    "title": "古意",
    "author": "陆龟蒙",
    "dynasty": "唐代",
    "content": "君心莫淡薄，妾意正栖托。愿得双车轮，一夜生四角。"
  },
  {
    "title": "寄胡遇",
    "author": "贾岛",
    "dynasty": "唐代",
    "content": "一自残春别，经炎复到凉。萤从枯树出，蛩入破阶藏。落叶书胜纸，闲砧坐当床。东门因送客，相访也何妨。"
  },
  {
    "title": "赠僧",
    "author": "杜荀鹤",
    "dynasty": "唐代",
    "content": "利门名路两无凭，百岁风前短焰灯。只恐为僧心不了，为僧得了尽输僧。"
  },
  {
    "title": "题长江",
    "author": "贾岛",
    "dynasty": "唐代",
    "content": "言心俱好静，廨署落晖空。归吏封宵钥，行蛇入古桐。长江频雨后，明月众星中。若任迁人去，西溪与剡通。"
  },
  {
    "title": "送穆少府知眉州",
    "author": "贾岛",
    "dynasty": "唐代",
    "content": "剑门倚青汉，君昔未曾过。日暮行人少，山深异鸟多。猿啼和峡雨，栈尽到江波。一路白云里，飞泉洒薜萝。"
  },
  {
    "title": "处州李使君改任遂州因寄赠",
    "author": "贾岛",
    "dynasty": "唐代",
    "content": "庭树几株阴入户，主人何在客闻蝉。钥开原上高楼锁，瓶汲池东古井泉。趁静野禽曾后到，休吟邻叟始安眠。仙都山水谁能忆，西去风涛书满船。"
  },
  {
    "title": "南池",
    "author": "赵嘏",
    "dynasty": "唐代",
    "content": "照影池边多少愁，往来重见此塘秋。芙蓉苑外新经雨，红叶相随何处流。"
  },
  {
    "title": "夜期啸客吕逸人不至",
    "author": "贾岛",
    "dynasty": "唐代",
    "content": "逸人期宿石床中，遣我开扉对晚空。不知何处啸秋月，闲著松门一夜风。"
  },
  {
    "title": "雨霖铃·寒蝉凄切",
    "author": "柳永",
    "dynasty": "宋代",
    "content": "寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？"
  },
  {
    "title": "蝶恋花·伫倚危楼风细细",
    "author": "柳永",
    "dynasty": "宋代",
    "content": "伫倚危楼风细细，望极春愁，黯黯生天际。草色烟光残照里，无言谁会凭阑意。(阑 通 栏)拟把疏狂图一醉，对酒当歌，强乐还无味。衣带渐宽终不悔，为伊消得人憔悴。"
  },
  {
    "title": "望海潮·东南形胜",
    "author": "柳永",
    "dynasty": "宋代",
    "content": "东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。重湖叠巘清嘉，有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙，乘醉听箫鼓，吟赏烟霞。异日图将好景，归去凤池夸。"
  },
  {
    "title": "八声甘州·对潇潇暮雨洒江天",
    "author": "柳永",
    "dynasty": "宋代",
    "content": "对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。不忍登高临远，望故乡渺邈，归思难收。叹年来踪迹，何事苦淹留。想佳人妆楼颙望，误几回、天际识归舟。争知我，倚阑杆处，正恁凝愁！"
  },
  {
    "title": "鹤冲天·黄金榜上",
    "author": "柳永",
    "dynasty": "宋代",
    "content": "黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。烟花巷陌，依约丹青屏障。幸有意中人，堪寻访。且恁偎红倚翠，风流事、平生畅。青春都一饷。忍把浮名，换了浅斟低唱！"
  },
  {
    "title": "少年游·长安古道马迟迟",
    "author": "柳永",
    "dynasty": "宋代",
    "content": "长安古道马迟迟，高柳乱蝉嘶。夕阳岛外，秋风原上，目断四天垂。归云一去无踪迹，何处是前期？狎兴生疏，酒徒萧索，不似少年时。"
  },
  {
    "title": "玉蝴蝶·望处雨收云断",
    "author": "柳永",
    "dynasty": "宋代",
    "content": "望处雨收云断，凭阑悄悄，目送秋光。晚景萧疏，堪动宋玉悲凉。水风轻，蘋花渐老，月露冷、梧叶飘黄。遣情伤。故人何在，烟水茫茫。难忘，文期酒会，几孤风月，屡变星霜。海阔山遥，未知何处是潇湘。念双燕、难凭远信，指暮天、空识归航。黯相望。断鸿声里，立尽斜阳。"
  },
  {
    "title": "忆帝京·薄衾小枕凉天气",
    "author": "柳永",
    "dynasty": "宋代",
    "content": "薄衾小枕凉天气，乍觉别离滋味。展转数寒更，起了还重睡。毕竟不成眠，一夜长如岁。也拟待、却回征辔；又争奈、已成行计。万种思量，多方开解，只恁寂寞厌厌地。系我一生心，负你千行泪。"
  },
  {
    "title": "定风波·自春来",
    "author": "柳永",
    "dynasty": "宋代",
    "content": "自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我。免使年少，光阴虚过。"
  },
  {
    "title": "昼夜乐·洞房记得初相遇",
    "author": "柳永",
    "dynasty": "宋代",
    "content": "洞房记得初相遇。便只合、长相聚。何期小会幽欢，变作离情别绪。况值阑珊春色暮，对满目、乱花狂絮。直恐好风光，尽随伊归去。一场寂寞凭谁诉。算前言、总轻负。早知恁地难拚，悔不当时留住。其奈风流端正外，更别有，系人心处。一日不思量，也攒眉千度。"
  },
  {
    "title": "曲玉管·陇首云飞",
    "author": "柳永",
    "dynasty": "宋代",
    "content": "陇首云飞，江边日晚，烟波满目凭阑久。一望关河萧索，千里清秋，忍凝眸？杳杳神京，盈盈仙子，别来锦字终难偶。断雁无凭，冉冉飞下汀洲，思悠悠。暗想当初，有多少、幽欢佳会，岂知聚散难期，翻成雨恨云愁？阻追游。每登山临水，惹起平生心事，一场消黯，永日无言，却下层楼。"
  },
  {
    "title": "戚氏·晚秋天",
    "author": "柳永",
    "dynasty": "宋代",
    "content": "　　晚秋天，一霎微雨洒庭轩。槛菊萧疏，井梧零乱，惹残烟。凄然，望江关，飞云黯淡夕阳间。当时宋玉悲感，向此临水与登山。远道迢递，行人凄楚，倦听陇水潺湲。正蝉吟败叶，蛩响衰草，相应喧喧。　　孤馆，度日如年。风露渐变，悄悄至更阑。长天净，绛河清浅，皓月婵娟。思绵绵。夜永对景，那堪屈指，暗想从前。未名未禄，绮陌红楼，往往经岁迁延。　　帝里风光好，当年少日，暮宴朝欢。况有狂朋怪侣，遇当歌对酒竞留连。别来迅景如梭，旧游似梦，烟水程何限。念利名，憔悴长萦绊。追往事、空惨愁颜。漏箭移，稍觉轻寒。渐呜咽，画角数声残。对闲窗畔，停灯向晓，抱影无眠。"
  },
  {
    "title": "少年游·参差烟树灞陵桥",
    "author": "柳永",
    "dynasty": "宋代",
    "content": "参差烟树灞陵桥，风物尽前朝。衰杨古柳，几经攀折，憔悴楚宫腰。夕阳闲淡秋光老，离思满蘅皋。一曲阳关，断肠声尽，独自凭兰桡。"
  },
  {
    "title": "安公子·远岸收残雨",
    "author": "柳永",
    "dynasty": "宋代",
    "content": "远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜宇声声，劝人不如归去。"
  },
  {
    "title": "凤归云·向深秋",
    "author": "柳永",
    "dynasty": "宋代",
    "content": "向深秋，雨馀爽气肃西郊。陌上夜阑，襟袖起凉飙。天末残星，流电未灭，闪闪隔林梢。又是晓鸡声断，阳乌光动，渐分山路迢迢。驱驱行役，苒苒光阴，蝇头利禄，蜗角功名，毕竟成何事，漫相高。抛掷云泉，狎玩尘土，壮节等闲消。幸有五湖烟浪，一船风月，会须归去老渔樵。"
  },
  {
    "title": "二郎神·炎光谢",
    "author": "柳永",
    "dynasty": "宋代",
    "content": "炎光谢。过暮雨、芳尘轻洒。乍露冷风清庭户，爽天如水，玉钩遥挂。应是星娥嗟久阻，叙旧约、飙轮欲驾。极目处、微云暗度，耿耿银河高泻。闲雅。须知此景，古今无价。运巧思、穿针楼上女，抬粉面、云鬟相亚。钿合金钗私语处，算谁在、回廊影下。愿天上人间，占得欢娱，年年今夜。"
  },
  {
    "title": "斗百花·满搦宫腰纤细",
    "author": "柳永",
    "dynasty": "宋代",
    "content": "满搦宫腰纤细，年纪方当笄岁。刚被风流沾惹，与合垂杨双髻。初学严妆，如描似削身材，怯雨羞云情意。举措多娇媚。争奈心性，未会先怜佳婿。长是夜深，不肯便入鸳被。与解罗裳，盈盈背立银釭，却道你但先睡。"
  },
  {
    "title": "鹧鸪天·吹破残烟入夜风",
    "author": "柳永",
    "dynasty": "宋代",
    "content": "吹破残烟入夜风。一轩明月上帘栊。因惊路远人还远，纵得心同寝未同。情脉脉，意忡忡。碧云归去认无踪。只应会向前生里，爱把鸳鸯两处笼。"
  },
  {
    "title": "雪梅香·景萧索",
    "author": "柳永",
    "dynasty": "宋代",
    "content": "景萧索，危楼独立面晴空。动悲秋情绪，当时宋玉应同。渔市孤烟袅寒碧，水村残叶舞愁红。楚天阔，浪浸斜阳，千里溶溶。临风。想佳丽，别后愁颜，镇敛眉峰。可惜当年，顿乖雨迹云踪。雅态妍姿正欢洽，落花流水忽西东。无憀恨、相思意，尽分付征鸿。"
  },
  {
    "title": "迷仙引·才过笄年",
    "author": "柳永",
    "dynasty": "宋代",
    "content": "才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。"
  },
  {
    "title": "归朝欢·别岸扁舟三两只",
    "author": "柳永",
    "dynasty": "宋代",
    "content": "别岸扁舟三两只。葭苇萧萧风淅淅。沙汀宿雁破烟飞，溪桥残月和霜白。渐渐分曙色。路遥山远多行役。往来人，只轮双桨，尽是利名客。一望乡关烟水隔。转觉归心生羽翼。愁云恨雨两牵萦，新春残腊相催逼。岁华都瞬息。浪萍风梗诚何益。归去来，玉楼深处，有个人相忆。"
  },
  {
    "title": "采莲令·月华收",
    "author": "柳永",
    "dynasty": "宋代",
    "content": "月华收，云淡霜天曙。西征客、此时情苦。翠娥执手送临歧，轧轧开朱户。千娇面、盈盈伫立，无言有泪，断肠争忍回顾。一叶兰舟，便恁急桨凌波去。贪行色、岂知离绪，万般方寸，但饮恨，脉脉同谁语。更回首、重城不见，寒江天外，隐隐两三烟树。"
  },
  {
    "title": "玉女摇仙佩·佳人",
    "author": "柳永",
    "dynasty": "宋代",
    "content": "飞琼伴侣，偶别珠宫，未返神仙行缀。取次梳妆，寻常言语，有得几多姝丽。拟把名花比。恐旁人笑我，谈何容易。细思算、奇葩艳卉，惟是深红浅白而已。争如这多情，占得人间，千娇百媚。须信画堂绣阁，皓月清风，忍把光阴轻弃。自古及今，佳人才子，少得当年双美。且恁相偎倚。未消得、怜我多才多艺。愿妳妳、兰心蕙性，枕前言下，表余心意。为盟誓。今生断不孤鸳被。"
  },
  {
    "title": "迷神引·一叶扁舟轻帆卷",
    "author": "柳永",
    "dynasty": "宋代",
    "content": "一叶扁舟轻帆卷。暂泊楚江南岸。孤城暮角，引胡笳怨。水茫茫，平沙雁、旋惊散。烟敛寒林簇，画屏展。天际遥山小，黛眉浅。旧赏轻抛，到此成游宦。觉客程劳，年光晚。异乡风物，忍萧索、当愁眼。帝城赊，秦楼阻，旅魂乱。芳草连空阔，残照满。佳人无消息，断云远。"
  },
  {
    "title": "浪淘沙慢·梦觉透窗风一线",
    "author": "柳永",
    "dynasty": "宋代",
    "content": "梦觉透窗风一线，寒灯吹息。那堪酒醒，又闻空阶，夜雨频滴。嗟因循、久作天涯客。负佳人、几许盟言，便忍把、从前欢会，陡顿翻成忧戚。愁极，再三追思，洞房深处，几度饮散歌阑，香暖鸳鸯被。岂暂时疏散，费伊心力。殢云尤雨，有万般千种，相怜相惜。恰到如今，天长漏永，无端自家疏隔。知何时、却拥秦云态？愿低帏昵枕，轻轻细说与，江乡夜夜，数寒更思忆。"
  },
  {
    "title": "夜半乐·冻云黯淡天气",
    "author": "柳永",
    "dynasty": "宋代",
    "content": "冻云黯淡天气，扁舟一叶，乘兴离江渚。渡万壑千岩，越溪深处。怒涛渐息，樵风乍起，更闻商旅相呼。片帆高举。泛画鹢、翩翩过南浦。望中酒旆闪闪，一簇烟村，数行霜树。残日下，渔人鸣榔归去。败荷零落，衰杨掩映，岸边两两三三，浣沙游女。避行客、含羞笑相语。到此因念，绣阁轻抛，浪萍难驻。叹后约丁宁竟何据。惨离怀，空恨岁晚归期阻。凝泪眼、杳杳神京路。断鸿声远长天暮。"
  },
  {
    "title": "集贤宾·小楼深巷狂游遍",
    "author": "柳永",
    "dynasty": "宋代",
    "content": "小楼深巷狂游遍，罗绮成丛。就中堪人属意，最是虫虫。有画难描雅态，无花可比芳容。几回饮散良宵永，鸳衾暖、凤枕香浓。算得人间天上，惟有两心同。近来云雨忽西东。诮恼损情悰。纵然偷期暗会，长是匆匆。争似和鸣偕老，免教敛翠啼红。眼前时、暂疏欢宴，盟言在、更莫忡忡。待作真个宅院，方信有初终。"
  },
  {
    "title": "御街行·前时小饮春庭院",
    "author": "柳永",
    "dynasty": "宋代",
    "content": "前时小饮春庭院。悔放笙歌散。归来中夜酒醺醺，惹起旧愁无限。虽看坠楼换马，争奈不是鸳鸯伴。朦胧暗想如花面。欲梦还惊断。和衣拥被不成眠，一枕万回千转。惟有画梁，新来双燕，彻曙闻长叹。"
  },
  {
    "title": "竹马子·登孤垒荒凉",
    "author": "柳永",
    "dynasty": "宋代",
    "content": "登孤垒荒凉，危亭旷望，静临烟渚。对雌霓挂雨，雄风拂槛，微收烦暑。渐觉一叶惊秋，残蝉噪晚，素商时序。览景想前欢，指神京，非雾非烟深处。向此成追感，新愁易积，故人难聚。凭高尽日凝伫。赢得消魂无语。极目霁霭霏微，瞑鸦零乱，萧索江城暮。南楼画角，又送残阳去。"
  },
  {
    "title": "蝶恋花·凤栖梧",
    "author": "柳永",
    "dynasty": "宋代",
    "content": "蜀锦地衣丝步障。屈曲回廊，静夜闲寻访。玉砌雕阑新月上。朱扉半掩人相望。旋暖熏炉温斗帐。玉树琼枝，迤逦相偎傍。酒力渐浓春思荡。鸳鸯绣被翻红浪。"
  },
  {
    "title": "甘草子·秋暮",
    "author": "柳永",
    "dynasty": "宋代",
    "content": "秋暮。乱洒衰荷，颗颗真珠雨。雨过月华生，冷彻鸳鸯浦。池上凭阑愁无侣。奈此个、单栖情绪。却傍金笼共鹦鹉。念粉郎言语。"
  },
  {
    "title": "满江红·暮雨初收",
    "author": "柳永",
    "dynasty": "宋代",
    "content": "暮雨初收，长川静、征帆夜落。临岛屿、蓼烟疏淡，苇风萧索。几许渔人飞短艇，尽载灯火归村落。遣行客、当此念回程，伤漂泊。桐江好，烟漠漠。波似染，山如削。绕严陵滩畔，鹭飞鱼跃。游宦区区成底事，平生况有云泉约。归去来、一曲仲宣吟，从军乐。"
  },
  {
    "title": "婆罗门令·昨宵里恁和衣睡",
    "author": "柳永",
    "dynasty": "宋代",
    "content": "昨宵里恁和衣睡，今宵里又恁和衣睡。小饮归来，初更过，醺醺醉。中夜后、何事还惊起？霜天冷，风细细，触疏窗、闪闪灯摇曳。空床展转重追想，云雨梦、任攲枕难继。寸心万绪，咫尺千里。好景良天，彼此，空有相怜意，未有相怜计。"
  },
  {
    "title": "破阵乐·露花倒影",
    "author": "柳永",
    "dynasty": "宋代",
    "content": "露花倒影，烟芜蘸碧，灵沼波暖。金柳摇风树树，系彩舫龙舟遥岸。千步虹桥，参差雁齿，直趋水殿。绕金堤、曼衍鱼龙戏，簇娇春罗绮，喧天丝管。霁色荣光，望中似睹，蓬莱清浅。时见。凤辇宸游，鸾觞禊饮，临翠水、开镐宴。两两轻舠飞画楫，竞夺锦标霞烂。罄欢娱，歌鱼藻，徘徊宛转。别有盈盈游女，各委明珠，争收翠羽，相将归远。渐觉云海沈沈，洞天日晚。"
  },
  {
    "title": "倾杯·鹜落霜洲",
    "author": "柳永",
    "dynasty": "宋代",
    "content": "鹜落霜洲，雁横烟渚，分明画出秋色。暮雨乍歇，小楫夜泊，宿苇村山驿。何人月下临风处，起一声羌笛。离愁万绪，闲岸草、切切蛩吟如织。为忆芳容别后，水遥山远，何计凭鳞翼。想绣阁深沉，争知憔悴损，天涯行客。楚峡云归，高阳人散，寂寞狂踪迹。望京国。空目断、远峰凝碧。"
  },
  {
    "title": "卜算子慢·江枫渐老",
    "author": "柳永",
    "dynasty": "宋代",
    "content": "江枫渐老，汀蕙半凋，满目败红衰翠。楚客登临，正是暮秋天气。引疏砧、断续残阳里。对晚景、伤怀念远，新愁旧恨相继。脉脉人千里。念两处风情，万重烟水。雨歇天高，望断翠峰十二。侭无言、谁会凭高意。纵写得、离肠万种，奈归云谁寄。"
  },
  {
    "title": "木兰花慢·拆桐花烂漫",
    "author": "柳永",
    "dynasty": "宋代",
    "content": "拆桐花烂漫，乍疏雨、洗清明。正艳杏烧林，缃桃绣野，芳景如屏。倾城。尽寻胜去，骤雕鞍绀幰出郊坰。风暖繁弦脆管，万家竞奏新声。盈盈。斗草踏青。人艳冶、递逢迎。向路傍往往，遗簪堕珥，珠翠纵横。欢情。对佳丽地，信金罍罄竭玉山倾。拚却明朝永日，画堂一枕春酲。"
  },
  {
    "title": "诉衷情近·雨晴气爽",
    "author": "柳永",
    "dynasty": "宋代",
    "content": "雨晴气爽，伫立江楼望处。澄明远水生光，重叠暮山耸翠。遥认断桥幽径，隐隐渔村，向晚孤烟起。残阳里。脉脉朱阑静倚。黯然情绪，未饮先如醉。愁无际。暮云过了，秋光老尽，故人千里。竟日空凝睇。"
  },
  {
    "title": "劝学文",
    "author": "柳永",
    "dynasty": "宋代",
    "content": "　　父母养其子而不教，是不爱其子也。虽教而不严，是亦不爱其子也。父母教而不学，是子不爱其身也。虽学而不勤，是亦不爱其身也。是故养子必教，教则必严；严则必勤，勤则必成。学，则庶人之子为公卿；不学，则公卿之子为庶人。"
  },
  {
    "title": "临江仙引·渡口",
    "author": "柳永",
    "dynasty": "宋代",
    "content": "渡口、向晚，乘瘦马、陟平冈。西郊又送秋光。对暮山横翠，衫残叶飘黄。凭高念远，素景楚天，无处不凄凉。香闺别来无信息，云愁雨恨难忘。指帝城归路，但烟水茫茫。凝情望断泪眼，尽日独立斜阳。"
  },
  {
    "title": "凤栖梧·帘内清歌帘外宴",
    "author": "柳永",
    "dynasty": "宋代",
    "content": "帘内清歌帘外宴。虽爱新声，不见如花面。牙板数敲珠一串，梁尘暗落琉璃盏。桐树花深孤凤怨。渐遏遥天，不放行云散。坐上少年听不惯，玉山未倒肠先断。"
  },
  {
    "title": "彩云归·蘅皋向晚舣轻航",
    "author": "柳永",
    "dynasty": "宋代",
    "content": "蘅皋向晚舣轻航。卸云帆、水驿鱼乡。当暮天、霁色如晴昼，江练静、皎月飞光。那堪听、远村羌管，引离人断肠。此际浪萍风梗，度岁茫茫。堪伤。朝欢暮散，被多情、赋与凄凉。别来最苦，襟袖依约，尚有余香。算得伊、鸳衾凤枕，夜永争不思量。牵情处，惟有临歧，一句难忘。"
  },
  {
    "title": "倾杯·离宴殷勤",
    "author": "柳永",
    "dynasty": "宋代",
    "content": "离宴殷勤，兰舟凝滞，看看送行南浦。情知道世上，难使皓月长圆，彩云镇聚。算人生、悲莫悲于轻别，最苦正欢娱，便分鸳侣。泪流琼脸，梨花一枝春带雨。惨黛蛾、盈盈无绪。共黯然消魂，重携素手，话别临行，犹自再三、问道君须去。频耳畔低语。知多少、他日深盟，平生丹素。从今尽把凭鳞羽。"
  },
  {
    "title": "尾犯·夜雨滴空阶",
    "author": "柳永",
    "dynasty": "宋代",
    "content": "夜雨滴空阶，孤馆梦回，情绪萧索。一片闲愁，想丹青难貌。秋渐老、蛩声正苦，夜将阑、灯花旋落。最无端处，总把良宵，只恁孤眠却。佳人应怪我，别后寡信轻诺。记得当初，翦香云为约。甚时向、幽闺深处，按新词、流霞共酌。再同欢笑，肯把金玉珠珍博。"
  },
  {
    "title": "夜半乐·艳阳天气",
    "author": "柳永",
    "dynasty": "宋代",
    "content": "艳阳天气，烟细风暖，芳郊澄朗闲凝伫。渐妆点亭台，参差佳树。舞腰困力，垂杨绿映，浅桃秾李夭夭，嫩红无数。度绮燕、流莺斗双语。翠娥南陌簇簇，蹑影红阴，缓移娇步。抬粉面、韶容花光相妒。绛绡袖举。云鬟风颤，半遮檀口含羞，背人偷顾。竞斗草、金钗笑争赌。对此嘉景，顿觉消凝，惹成愁绪。念解佩、轻盈在何处。忍良时、孤负少年等闲度。空望极、回首斜阳暮。叹浪萍风梗知何去。"
  },
  {
    "title": "击梧桐·香靥深深",
    "author": "柳永",
    "dynasty": "宋代",
    "content": "香靥深深，姿姿媚媚，雅格奇容天与。自识伊来，便好看承，会得妖娆心素。临歧再约同欢，定是都把、平生相许。又恐恩情，易破难成，未免千般思虑。近日书来，寒暄而已，苦没忉忉言语。便认得、听人教当，拟把前言轻负。见说兰台宋玉，多才多艺善词赋。试与问、朝朝暮暮。行云何处去。"
  },
  {
    "title": "佳人醉·暮景萧萧雨霁",
    "author": "柳永",
    "dynasty": "宋代",
    "content": "暮景萧萧雨霁。云淡天高风细。正月华如水。金波银汉，潋滟无际。冷浸书帷梦断，却披衣重起。临轩砌。素光遥指。因念翠蛾，杳隔音尘何处，相望同千里。尽凝睇。厌厌无寐。渐晓雕阑独倚。"
  },
  {
    "title": "鹤冲天·闲窗漏永",
    "author": "柳永",
    "dynasty": "宋代",
    "content": "闲窗漏永，月冷霜华堕。悄悄下帘幕，残灯火。再三追往事，离魂乱、愁肠锁。无语沉吟坐。好天好景，未省展眉则个。从前早是多成破。何况经岁月，相抛嚲。假使重相见，还得似、旧时么。悔恨无计那。迢迢良夜。自家只恁摧挫。"
  },
  {
    "title": "秋夜月·当初聚散",
    "author": "柳永",
    "dynasty": "宋代",
    "content": "当初聚散。便唤作、无由再逢伊面。近日来、不期而会重欢宴。向尊前、闲暇里，敛著眉儿长叹。惹起旧愁无限。盈盈泪眼。漫向我耳边，作万般幽怨。奈你自家心下，有事难见。待信真个，恁别无萦绊。不免收心，共伊长远。"
  },
  {
    "title": "双声子·晚天萧索",
    "author": "柳永",
    "dynasty": "宋代",
    "content": "晚天萧索，断蓬踪迹，乘兴兰棹东游。三吴风景，姑苏台榭，牢落暮霭初收。夫差旧国，香径没、徒有荒丘。繁华处，悄无睹，惟闻麋鹿呦呦。想当年、空运筹决战，图王取霸无休。江山如画，云涛烟浪，翻输范蠡扁舟。验前经旧史，嗟漫哉、当日风流。斜阳暮草茫茫，尽成万古遗愁。"
  },
  {
    "title": "驻马听·凤枕鸾帷",
    "author": "柳永",
    "dynasty": "宋代",
    "content": "凤枕鸾帷。二三载，如鱼似水相知。良天好景，深怜多爱，无非尽意依随。奈何伊。恣性灵、忒煞些儿。无事孜煎，万回千度，怎忍分离。而今渐行渐远，渐觉虽悔难追。漫寄消寄息，终久奚为。也拟重论缱绻，争奈翻覆思维。纵再会，只恐恩情，难似当时。"
  },
  {
    "title": "凤衔杯·有美瑶卿能染翰",
    "author": "柳永",
    "dynasty": "宋代",
    "content": "有美瑶卿能染翰。千里寄、小诗长简。想初襞苔笺，旋挥翠管红窗畔。渐玉箸、银钩满。锦囊收，犀轴卷。常珍重、小斋吟玩。更宝若珠玑，置之怀袖时时看。似频见、千娇面。"
  },
  {
    "title": "八六子·如花貌",
    "author": "柳永",
    "dynasty": "宋代",
    "content": "如花貌。当来便约，永结同心偕老。为妙年、俊格聪明，凌厉多方怜爱，何期养成心性近，元来都不相表。渐作分飞计料。稍觉因情难供，恁殛恼。争克罢同欢笑。已是断弦尤续，覆水难收，常向人前诵谈，空遣时传音耗。漫悔懊。此事何时坏了。"
  },
  {
    "title": "引驾行·红尘紫陌",
    "author": "柳永",
    "dynasty": "宋代",
    "content": "红尘紫陌，斜阳暮草长安道，是离人。断魂处，迢迢匹马西征。新晴。韶光明媚，轻烟淡薄和气暖，望花村。路隐映，摇鞭时过长亭。愁生。伤凤城仙子，别来千里重行行。又记得、临歧泪眼，湿莲脸盈盈。消凝。花朝月夕，最苦冷落银屏。想媚容、耿耿无眠，屈指已算回程。相萦。空万般思忆，争如归去睹倾城。向绣帏、深处并枕，说如此牵情。"
  },
  {
    "title": "女冠子·淡烟飘薄",
    "author": "柳永",
    "dynasty": "宋代",
    "content": "淡烟飘薄。莺花谢、清和院落。树阴翠、密叶成幄。麦秋霁景，夏云忽变奇峰、倚寥廊。波暖银塘，涨新萍绿鱼跃。想端忧多暇，陈王是日，嫩苔生阁。正铄石天高，流金昼永，楚榭光风转蕙，披襟处、波翻翠幕。以文会友，沈李浮瓜忍轻诺。别馆清闲，避炎蒸、岂须河朔。但尊前随分，雅歌艳舞，尽成欢乐。"
  },
  {
    "title": "木兰花慢·拆桐花烂熳",
    "author": "柳永",
    "dynasty": "宋代",
    "content": "拆桐花烂熳，乍疏雨、洗清明。正艳杏烧林，缃桃绣野，芳景如屏。倾城，尽寻胜去，骤雕鞍绀幰出郊坰。风暖繁弦脆管，万家竞奏新声。盈盈，斗草踏青。人艳冶，递逢迎。向路旁往往，遗簪堕珥，珠翠纵横。欢情，对佳丽地，信金罍罄竭玉山倾。拚却明朝永日，画堂一枕春酲。"
  },
  {
    "title": "倾杯·冻水消痕",
    "author": "柳永",
    "dynasty": "宋代",
    "content": "冻水消痕，晓风生暖，春满东郊道。迟迟淑景，烟和露润，偏染长堤芳草。断鸿隐隐归飞，江天杳杳。遥山变色，妆眉淡扫。目极千里，闲倚危樯迥眺。动几许、伤春怀抱。念何处、韶阳偏早。想帝里看看，名园芳榭，烂漫莺花好。追思往昔年少。继日恁、把酒听歌，量金买笑。别后暗负，光阴多少。"
  },
  {
    "title": "锦堂春·坠髻慵梳",
    "author": "柳永",
    "dynasty": "宋代",
    "content": "坠髻慵梳，愁蛾懒画，心绪是事阑珊。觉新来憔悴，金缕衣宽。认得这疏狂意下，向人诮譬如闲。把芳容整顿，恁地轻孤，争忍心安。依前过了旧约，甚当初赚我，偷翦云鬟。几时得归来，香阁深关。待伊要、尤云殢雨，缠绣衾、不与同欢。侭更深、款款问伊，今后敢更无端。"
  },
  {
    "title": "抛球乐·晓来天气浓淡",
    "author": "柳永",
    "dynasty": "宋代",
    "content": "晓来天气浓淡，微雨轻洒。近清明，风絮巷陌，烟草池塘，尽堪图画。艳杏暖、妆脸匀开，弱柳困、宫腰低亚。是处丽质盈盈，巧笑嬉嬉，争簇秋千架。戏彩球罗绶，金鸡芥羽，少年驰骋，芳郊绿野。占断五陵游，奏脆管、繁弦声和雅。向名园深处，争抳画轮，竞羁宝马。取次罗列杯盘，就芳树、绿阴红影下。舞婆娑，歌宛转，彷佛莺娇燕姹。寸珠片玉，争似此、浓欢无价。任他美酒，十千一斗，饮竭仍解金貂赊。恣幕天席地，陶陶尽醉太平，且乐唐虞景化。须信艳阳天，看未足、已觉莺花谢。对绿蚁翠蛾，怎忍轻舍。"
  },
  {
    "title": "红窗迥·小园东",
    "author": "柳永",
    "dynasty": "宋代",
    "content": "小园东，花共柳。红紫又一齐开了。引将蜂蝶燕和莺，成阵价、忙忙走。花心偏向蜂儿有。莺共燕、吃他拖逗。蜂儿却入、花里藏身，胡蝶儿、你且退后。"
  },
  {
    "title": "金蕉叶·厌厌夜饮平阳第",
    "author": "柳永",
    "dynasty": "宋代",
    "content": "厌厌夜饮平阳第。添银烛、旋呼佳丽。巧笑难禁，艳歌无间声相继。准拟幕天席地。金蕉叶泛金波齐，未更阑、已尽狂醉。就中有个风流，暗向灯光底，恼遍两行珠翠。"
  },
  {
    "title": "倾杯·金风淡荡",
    "author": "柳永",
    "dynasty": "宋代",
    "content": "金风淡荡，渐秋光老、清宵永。小院新晴天气，轻烟乍敛，皓月当轩练净。对千里寒光，念幽期阻、当残景。早是多愁多病。那堪细把，旧约前欢重省。最苦碧云信断，仙乡路杳，归雁难倩。每高歌、强遣离怀，奈惨咽、翻成心耿耿。漏残露冷。空赢得、悄悄无言，愁绪终难整。又是立尽，梧桐碎影。"
  },
  {
    "title": "西施·自从回步百花桥",
    "author": "柳永",
    "dynasty": "宋代",
    "content": "自从回步百花桥。便独处清宵。凤衾鸳枕，何事等闲抛。纵有馀香，也似郎恩爱，向日夜潜消。恐伊不信芳容改，将憔悴、写霜绡。更凭锦字，字字说情憀。要识愁肠，但看丁香树，渐结尽春梢。"
  },
  {
    "title": "临江仙引·上国",
    "author": "柳永",
    "dynasty": "宋代",
    "content": "上国。去客。停飞盖、促离筵。长安古道绵绵。见岸花啼露，对堤柳愁烟。物情人意，向此触目，无处不凄然。醉拥征骖犹伫立，盈盈泪眼相看。况绣帏人静，更山馆春寒。今宵怎向漏永，顿成两处孤眠。"
  },
  {
    "title": "惜春郎·玉肌琼艳新妆饰",
    "author": "柳永",
    "dynasty": "宋代",
    "content": "玉肌琼艳新妆饰。好壮观歌席，潘妃宝钏，阿娇金屋，应也消得。属和新词多俊格。敢共我勍敌。恨少年、枉费疏狂，不早与伊相识。"
  },
  {
    "title": "燕归梁·织锦裁篇写意深",
    "author": "柳永",
    "dynasty": "宋代",
    "content": "织锦裁篇写意深。字值千金。一回披玩一愁吟。肠成结、泪盈襟。幽欢已散前期远。无憀赖、是而今。密凭归雁寄芳音。恐冷落、旧时心。"
  },
  {
    "title": "如鱼水·帝里疏散",
    "author": "柳永",
    "dynasty": "宋代",
    "content": "帝里疏散，数载酒萦花系，九陌狂游。良景对珍筵恼，佳人自有风流。劝琼瓯。绛唇启、歌发清幽。被举措、艺足才高，在处别得艳姬留。浮名利，拟拚休。是非莫挂心头。富贵岂由人，时会高志须酬。莫闲愁。共绿蚁、红粉相尤。向绣幄，醉倚芳姿睡，算除此外何求。"
  },
  {
    "title": "玉蝴蝶·渐觉芳郊明媚",
    "author": "柳永",
    "dynasty": "宋代",
    "content": "渐觉芳郊明媚，夜来膏雨，一洒尘埃。满目浅桃深杏，露染风裁。银塘静、鱼鳞簟展，烟岫翠、龟甲屏开。殷晴雷，云中鼓吹，游遍蓬莱。徘徊。集旟前后，三千珠履，十二金钗。雅俗熙熙，下车成宴尽春台。好雍容、东山妓女，堪笑傲、北海尊罍。且追陪，凤池归去，那更重来。"
  },
  {
    "title": "柳腰轻·英英妙舞腰肢软",
    "author": "柳永",
    "dynasty": "宋代",
    "content": "英英妙舞腰肢软。章台柳、昭阳燕。锦衣冠盖，绮堂筵会，是处千金争选。顾香砌、丝管初调，倚轻风、佩环微颤。乍入霓裳促遍。逞盈盈、渐催檀板。慢垂霞袖，急趋莲步，进退奇容千变。算何止、倾国倾城，暂回眸、万人肠断。"
  },
  {
    "title": "斗百花·飒飒霜飘鸳瓦",
    "author": "柳永",
    "dynasty": "宋代",
    "content": "飒飒霜飘鸳瓦，翠幕轻寒微透，长门深锁悄悄，满庭秋色将晚。眼看菊蕊，重阳泪落如珠，长是淹残粉面。鸾辂音尘远。无限幽恨，寄情空殢纨扇。应是帝王，当初怪妾辞辇，陡顿今来，宫中第一妖娆，却道昭阳飞燕。"
  },
  {
    "title": "迷神引·红板桥头秋光暮",
    "author": "柳永",
    "dynasty": "宋代",
    "content": "红板桥头秋光暮。淡月映烟方煦。寒溪蘸碧，绕垂杨路。重分飞，携纤手、泪如雨。波急隋堤远，片帆举。倏忽年华改，向期阻。时觉春残，渐渐飘花絮。好夕良天长孤负。洞房闲掩，小屏空、无心觑。指归云，仙乡杳、在何处。遥夜香衾暖，算谁与。知他深深约，记得否。"
  },
  {
    "title": "少年游（十之三·林钟商）",
    "author": "柳永",
    "dynasty": "宋代",
    "content": "层波潋滟远山横。一笑一倾城。酒容红嫩，歌喉清丽，百媚坐中生。墙头马上初相见，不准拟、恁多情。昨夜怀阑，洞房深处，特地快逢迎。"
  },
  {
    "title": "安公子·梦觉清宵半",
    "author": "柳永",
    "dynasty": "宋代",
    "content": "梦觉清宵半。悄然屈指听银箭。惟有床前残泪烛，啼红相伴。暗惹起、云愁雨恨情何限。从卧来、展转千馀遍。任数重鸳被，怎向孤眠不暖。堪恨还堪叹。当初不合轻分散。及至厌厌独自个，却眼穿肠断。似恁地、深情密意如何拚。虽后约、的有于飞愿。奈片时难过，怎得如今便见。"
  },
  {
    "title": "凤衔杯·追悔当初孤深愿",
    "author": "柳永",
    "dynasty": "宋代",
    "content": "追悔当初孤深愿。经年价、两成幽怨。任越水吴山，似屏如障堪游玩。奈独自、慵抬眼。赏烟花，听弦管。图欢笑、转加肠断。更时展丹青，强拈书信频频看。又争似、亲相见。"
  },
  {
    "title": "西平乐·尽日凭高目",
    "author": "柳永",
    "dynasty": "宋代",
    "content": "尽日凭高目，脉脉春情绪。嘉景清明渐近，时节轻寒乍暖，天气才晴又雨。烟光淡荡，妆点平芜远树。黯凝伫。台榭好、莺燕语。正是和风丽日，几许繁红嫩绿，雅称嬉游去。奈阻隔、寻芳伴侣。秦楼凤吹，楚馆云约，空怅望、在何处。寂寞韶华暗度。可堪向晚，村落声声杜宇。"
  },
  {
    "title": "征部乐·雅欢幽会",
    "author": "柳永",
    "dynasty": "宋代",
    "content": "雅欢幽会，良辰可惜虚抛掷。每追念、狂踪旧迹。长祗恁、愁闷朝夕。凭谁去、花衢觅。细说此中端的。道向我、转觉厌厌，役梦劳魂苦相忆。须知最有，风前月下，心事始终难得。但愿我、虫虫心下，把人看待，长似初相识。况渐逢春色。便是有，举场消息。待这回、好好怜伊，更不轻离拆。"
  },
  {
    "title": "定风波·伫立长堤",
    "author": "柳永",
    "dynasty": "宋代",
    "content": "伫立长堤，淡荡晚风起。骤雨歇，极目萧疏，塞柳万株，掩映箭波千里。走舟车向此，人人奔名竞利。念荡子、终日驱驱，争觉乡关转迢递。何意。绣阁轻抛，锦字难逢，等闲度岁。奈泛泛旅迹，厌厌病绪，迩来谙尽，宦游滋味。此情怀、纵写香笺，凭谁与寄。算孟光、争得知我，继日添憔悴。"
  },
  {
    "title": "斗百花·煦色韶光明媚",
    "author": "柳永",
    "dynasty": "宋代",
    "content": "煦色韶光明媚，轻霭低笼芳树。池塘浅蘸烟芜，帘幕闲垂风絮。春困厌厌，抛掷斗草工夫，冷落踏青心绪。终日扃朱户。远恨绵绵，淑景迟迟难度。年少傅粉，依前醉眠何处。深院无人，黄昏乍拆秋千，空锁满庭花雨。"
  },
  {
    "title": "迎新春·嶰管变青律",
    "author": "柳永",
    "dynasty": "宋代",
    "content": "嶰管变青律，帝里阳和新布。晴景回轻煦。庆嘉节、当三五。列华灯、千门万户。遍九陌罗绮，香风微度。十里然绛树。鳌山耸，喧天箫鼓。渐天如水，素月当午。香径里、绝缨掷果无数。更阑烛影花阴下，少年人、往往奇遇。太平时、朝野多欢民康阜。随分良聚。堪对此景，争忍独醒归去。"
  },
  {
    "title": "倾杯乐·禁漏花深",
    "author": "柳永",
    "dynasty": "宋代",
    "content": "禁漏花深，绣工日永，蕙风布暖。变韶景、都门十二，元宵三五，银蟾光满。连云复道凌飞观。耸皇居丽，嘉气瑞烟葱蒨。翠华宵幸，是处层城阆苑。龙凤烛、交光星汉。对咫尺鳌山、开羽扇。会乐府、两籍神仙，梨园四部弦管。向晓色、都人未散。盈万井、山呼鳌抃。愿岁岁，天仗里、常瞻凤辇。"
  },
  {
    "title": "倾杯乐·皓月初圆",
    "author": "柳永",
    "dynasty": "宋代",
    "content": "皓月初圆，暮云飘散，分明夜色如晴昼。渐消尽、醺醺残酒。危阁迥、凉生襟袖。追旧事、一晌凭阑久。如何媚容艳态，抵死孤欢偶。朝思暮想，自家空恁添清瘦。算到头、谁与伸剖。向道我别来，为伊牵系，度岁经年，偷眼觑、也不忍觑花柳。可惜恁、好景良宵，未曾略展双眉暂开口。问甚时与你，深怜痛惜还依旧。"
  },
  {
    "title": "黄莺儿·园林晴昼春谁主",
    "author": "柳永",
    "dynasty": "宋代",
    "content": "园林晴昼春谁主。暖律潜催，幽谷暄和，黄鹂翩翩，乍迁芳树。观露湿缕金衣，叶映如簧语。晓来枝上绵蛮，似把芳心深意低诉。无据。乍出暖烟来，又趁游蜂去。恣狂踪迹，两两相呼，终朝雾吟风舞。当上苑柳秾时，别馆花深处。此际海燕偏饶，都把韶光与。"
  },
  {
    "title": "望远行·绣帏睡起",
    "author": "柳永",
    "dynasty": "宋代",
    "content": "绣帏睡起。残妆浅，无绪匀红补翠。藻井凝尘，金梯铺藓。寂寞凤楼十二。风絮纷纷，烟芜苒苒，永日画阑，沈吟独倚。望远行，南陌春残悄归骑。凝睇。消遣离愁无计。但暗掷、金钗买醉。对好景、空饮香醪，争奈转添珠泪。待伊游冶归来，故故解放翠羽，轻裙重系。见纤腰围小，信人憔悴。"
  },
  {
    "title": "玉楼春·皇都今夕知何夕",
    "author": "柳永",
    "dynasty": "宋代",
    "content": "皇都今夕知何夕。特地风光盈绮陌。金丝玉管咽春空，蜡炬兰灯晓夜色。凤楼十二神仙宅。珠履三千鹓鹭客。金吾不禁六街游，狂杀云踪并雨迹。"
  },
  {
    "title": "长寿乐·繁红嫩翠",
    "author": "柳永",
    "dynasty": "宋代",
    "content": "繁红嫩翠。艳阳景，妆点神州明媚。是处楼台，朱门院落，弦管新声腾沸。恣游人、无限驰骤，娇马车如水。竞寻芳选胜，归来向晚，起通衢近远，香尘细细。太平世。少年时，忍把韶光轻弃。况有红妆，楚腰越艳，一笑千金何啻。向尊前、舞袖飘雪，歌响行云止。愿长绳、且把飞乌系。任好从容痛饮，谁能惜醉。"
  },
  {
    "title": "早梅芳·海霞红",
    "author": "柳永",
    "dynasty": "宋代",
    "content": "海霞红，山烟翠。故都风景繁华地。谯门画戟，下临万井，金碧楼台相倚。芰荷浦溆，杨柳汀洲，映虹桥倒影，兰舟飞棹，游人聚散，一片湖光里。汉元侯，自从破虏征蛮，峻陟枢庭贵。筹帷厌久，盛年昼锦，归来吾乡我里。铃斋少讼，宴馆多欢，未周星，便恐皇家，图任勋贤，又作登庸计。"
  },
  {
    "title": "满庭芳·茉莉花",
    "author": "柳永",
    "dynasty": "宋代",
    "content": "环佩青衣，盈盈素靥，临风无限清幽。出尘标格，和月最温柔。堪爱芳怀淡雅，纵离别，未肯衔愁。浸沉水，多情化作，杯底暗香流。凝眸，犹记得，菱花镜里，绿鬓梢头。胜冰雪聪明，知己谁求？馥郁诗心长系，听古韵，一曲相酬。歌声远，余香绕枕，吹梦下扬州。"
  },
  {
    "title": "醉蓬莱·渐亭皋叶下",
    "author": "柳永",
    "dynasty": "宋代",
    "content": "渐亭皋叶下，陇首云飞，素秋新霁。华阙中天，锁葱葱佳气。嫩菊黄深，拒霜红浅，近宝阶香砌。玉宇无尘，金茎有露，碧天如水。正值升平，万几多暇，夜色澄鲜，漏声迢递。南极星中，有老人呈瑞。此际宸游，凤辇何处，度管弦清脆。太液波翻，披香帘卷，月明风细。"
  },
  {
    "title": "送征衣·过韶阳",
    "author": "柳永",
    "dynasty": "宋代",
    "content": "过韶阳，璇枢电绕，华渚虹流，运应千载会昌。罄寰宇、荐殊祥。吾皇。诞弥月，瑶图缵庆，玉叶腾芳。并景贶、三灵眷祐，挺英哲、掩前王。遇年年、嘉节清和，颁率土称觞。无间要荒华夏，尽万里、走梯航。彤庭舜张大乐，禹会群方。鹓行。望上国，山呼鳌抃，遥爇炉香。竟就日、瞻云献寿，指南山、等无疆。愿巍巍、宝历鸿基，齐天地遥长。"
  },
  {
    "title": "柳初新·东郊向晓星杓亚",
    "author": "柳永",
    "dynasty": "宋代",
    "content": "东郊向晓星杓亚。报帝里，春来也。柳抬烟眼。花匀露脸，渐觉绿娇红姹。妆点层台芳榭。运神功、丹青无价。别有尧阶试罢。新郎君、成行如画。杏园风细，桃花浪暖，竞喜羽迁鳞化。遍九陌、相将游冶。骤香尘、宝鞍骄马。"
  },
  {
    "title": "少年游（十之四·林钟商）",
    "author": "柳永",
    "dynasty": "宋代",
    "content": "世间尤物意中人。轻细好腰身。香帏睡起，发妆酒酽，红脸杏花春。娇多爱把齐纨扇，和笑掩朱唇。心性温柔，品流详雅，不称在风尘。"
  },
  {
    "title": "两同心·伫立东风",
    "author": "柳永",
    "dynasty": "宋代",
    "content": "伫立东风，断魂南国。花光媚、春醉琼楼，蟾彩迥、夜游香陌。忆当时、酒恋花迷，役损词客。别有眼长腰搦。痛怜深惜。鸳会阻、夕雨凄飞，锦书断、暮云凝碧。想别来，好景良时，也应相忆。"
  },
  {
    "title": "玉楼春·昭华夜醮连清曙",
    "author": "柳永",
    "dynasty": "宋代",
    "content": "昭华夜醮连清曙。金殿霓旌笼瑞雾。九枝擎烛灿繁星，百和焚香抽翠缕。香罗荐地延真驭。万乘凝旒听秘语。卜年无用考灵龟，从此乾坤齐历数。"
  },
  {
    "title": "少年游·一生赢得是凄凉",
    "author": "柳永",
    "dynasty": "宋代",
    "content": "一生赢得是凄凉。追前事、暗心伤。好天良夜，深屏香被。争忍便相忘。王孙动是经年去，贪迷恋、有何长。万种千般，把伊情分，颠倒尽猜量。"
  },
  {
    "title": "浪淘沙·有个人人",
    "author": "柳永",
    "dynasty": "宋代",
    "content": "有个人人，飞燕精神。急锵环佩上华裀。促拍尽随红袖举，风柳腰身。簌簌轻裙，妙尽尖新。曲终独立敛香尘。应是西施娇困也，眉黛双颦。"
  },
  {
    "title": "菊花新·欲掩香帏论缱绻",
    "author": "柳永",
    "dynasty": "宋代",
    "content": "欲掩香帏论缱绻。先敛双蛾愁夜短。催促少年郎，先去睡、鸳衾图暖。须臾放了残针线。脱罗裳、恣情无限。留取帐前灯，时时待、看伊娇面。"
  },
  {
    "title": "少年游（十之九·林钟商）",
    "author": "柳永",
    "dynasty": "宋代",
    "content": "日高花榭懒梳头。无语倚妆楼。修眉敛黛，遥山横翠，相对结春愁。王孙走马长楸陌，贪迷恋、少年游。似恁疏狂，费人拘管，争似不风流。"
  },
  {
    "title": "临江仙引·画舸",
    "author": "柳永",
    "dynasty": "宋代",
    "content": "画舸、荡桨，随浪前，隔岸虹。□荷点断秋容。疑水仙游泳，向别浦相逢。鲛丝雾吐渐收，细腰无力转娇慵。罗袜凌波成旧恨，有谁更赋惊鸿。想媚魂杳信，算密锁瑶宫。游人漫劳倦□，奈何不逐东风。"
  },
  {
    "title": "鬻海歌",
    "author": "柳永",
    "dynasty": "宋代",
    "content": "鬻海之民何所营，妇无蚕织夫无耕。衣食之源太寥落，牢盆鬻就汝轮征。年年春夏潮盈浦，潮退刮泥成岛屿。风干日曝咸味加，始灌潮波塯成卤。卤浓碱淡未得闲，采樵深入无穷山。豹踪虎迹不敢避，朝阳山去夕阳还。船载肩擎未遑歇，投入巨灶炎炎热。晨烧暮烁堆积高，才得波涛变成雪。自從潴卤至飞霜，无非假贷充餱粮。秤入官中得微直，一缗往往十缗偿。周而复始无休息，官租未了私租逼。驱妻逐子课工程，虽作人形俱菜色。鬻海之民何苦门，安得母富子不贫。本朝一物不失所，愿广皇仁到海滨。甲兵净洗征轮辍，君有馀财罢盐铁。太平相业尔惟盐，化作夏商周时节。"
  },
  {
    "title": "满朝欢·花隔铜壶",
    "author": "柳永",
    "dynasty": "宋代",
    "content": "花隔铜壶，露晞金掌，都门十二清晓。帝里风光烂漫，偏爱春杪。烟轻昼永，引莺啭上林，鱼游灵沼。巷陌乍晴，香尘染惹，垂杨芳草。因念秦楼彩凤，楚观朝云，往昔曾迷歌笑。别来岁久，偶忆欢盟重到。人面桃花，未知何处，但掩朱扉悄悄。尽日伫立无言，赢得凄凉怀抱。"
  },
  {
    "title": "观沧海",
    "author": "曹操",
    "dynasty": "两汉",
    "content": "东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。"
  },
  {
    "title": "龟虽寿",
    "author": "曹操",
    "dynasty": "两汉",
    "content": "神龟虽寿，犹有竟时。腾蛇乘雾，终为土灰。老骥伏枥，志在千里。烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。"
  },
  {
    "title": "蒿里行",
    "author": "曹操",
    "dynasty": "两汉",
    "content": "关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露于野，千里无鸡鸣。生民百遗一，念之断人肠。"
  },
  {
    "title": "步出夏门行·冬十月",
    "author": "曹操",
    "dynasty": "两汉",
    "content": "孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场，逆旅整设，以通贾商。幸甚至哉！歌以咏志。"
  },
  {
    "title": "述志令",
    "author": "曹操",
    "dynasty": "两汉",
    "content": "　　孤始举孝廉，年少，自以本非岩穴知名之士，恐为海内人之所见凡愚，欲为一郡守，好作政教，以建立名誉，使世士明知之；故在济南，始除残去秽，平心选举，违迕诸常侍。以为强豪所忿，恐致家祸，故以病还。　　去官之后，年纪尚少，顾视同岁中，年有五十，未名为老。内自图之，从此却去二十年，待天下清，乃与同岁中始举者等耳。故以四时归乡里，于谯东五十里筑精舍，欲秋夏读书，冬春射猎，求底下之地，欲以泥水自蔽，绝宾客往来之望。然不能得如意。　　后徵为都尉，迁典军校尉，意遂更欲为国家讨贼立功，欲望封侯作征西将军，然后题墓道言“汉故征西将军曹侯之墓”，此其志也。而遭值董卓之难，兴举义兵。是时合兵能多得耳，然常自损，不欲多之；所以然者，多兵意盛，与强敌争，倘更为祸始。故汴水之战数千，后还到扬州更募，亦复不过三千人，此其本志有限也。　　后领兖州，破降黄巾三十万众。又袁术僭号于九江，下皆称臣，名门曰建号门，衣被皆为天子之制，两妇预争为皇后。志计已定，人有劝术使遂即帝位，露布天下，答言“曹公尚在，未可也”。后孤讨禽其四将，获其人众，遂使术穷亡解沮，发病而死。及至袁绍据河北，兵势强盛，孤自度势，实不敌之；但计投死为国，以义灭身，足垂于后。幸而破绍，枭其二子。又刘表自以为宗室），包藏奸心，乍前乍却，以观世事，据有当州，孤复定之，遂平天下。身为宰相，人臣之贵已极，意望已过矣。　　今孤言此，若为自大，欲人言尽，故无讳耳。设使国家无有孤，不知当几人称帝，几人称王！或者人见孤强盛，又性不信天命之事，恐私心相评，言有不逊之志，妄相忖度，每用耿耿。齐桓、晋文所以垂称至今日者，以其兵势广大，犹能奉事周室也。《论语》云：“三分天下有其二，以服事殷，周之德可谓至德矣。”夫能以大事小也。昔乐毅走赵，赵王欲与之图燕。乐毅伏而垂泣，对曰：“臣事昭王，犹事大王；臣若获戾，放在他国，没世然后已，不忍谋赵之徒隶，况燕后嗣乎！”胡亥之杀蒙恬也，恬曰：“自吾先人及至子孙，积信于秦三世矣；今臣将兵三十余万，其势足以背叛，然自知必死而守义者，不敢辱先人之教以忘先王也。”孤每读此二人书，未尝不怆然流涕也。孤祖、父以至孤身，皆当亲重之任，可谓见信者矣，以及子桓兄弟，过于三世矣。　　孤非徒对诸君说此也，常以语妻妾，皆令深知此意。孤谓之言：“顾我万年之后，汝曹皆当出嫁，欲令传道我心，使他人皆知之。”孤此言皆肝鬲之要也。所以勤勤恳恳叙心腹者，见周公有《金縢》之书以自明，恐人不信之故。然欲孤便尔委捐所典兵众，以还执事，归就武平侯国，实不可也。何者？诚恐己离兵为人所祸也。既为子孙计，又己败则国家倾危，是以不得慕虚名而处实祸，此所不得为也。前朝恩封三子为侯，固辞不受，今更欲受之，非欲复以为荣，欲以为外援，为万安计。　　孤闻介推之避晋封，申胥之逃楚赏，未尝不舍书而叹，有以自省也。奉国威灵，仗钺征伐，推弱以克强，处小而禽大。意之所图，动无违事，心之所虑，何向不济，遂荡平天下，不辱主命。可谓天助汉室，非人力也。然封兼四县，食户三万，何德堪之！江湖未静，不可让位；至于邑土，可得而辞。今上还阳夏、柘、苦三县户二万，但食武平万户，且以分损谤议，少减孤之责也。"
  },
  {
    "title": "薤露行",
    "author": "曹植",
    "dynasty": "两汉",
    "content": "天地无穷极，阴阳转相因。人居一世间，忽若风吹尘。愿得展功勤，输力于明君。怀此王佐才，慷慨独不群。鳞介尊神龙，走兽宗麒麟。虫兽犹知德，何况于士人。孔氏删诗书，王业粲已分。骋我径寸翰，流藻垂华芬。"
  },
  {
    "title": "却东西门行",
    "author": "曹操",
    "dynasty": "两汉",
    "content": "鸿雁出塞北，乃在无人乡。举翅万馀里，行止自成行。冬节食南稻，春日复北翔。田中有转蓬，随风远飘扬。长与故根绝，万岁不相当。奈何此征夫，安得去四方！戎马不解鞍，铠甲不离傍。冉冉老将至，何时返故乡？神龙藏深泉，猛兽步高冈。狐死归首丘，故乡安可忘！"
  },
  {
    "title": "度关山",
    "author": "曹操",
    "dynasty": "两汉",
    "content": "天地间，人为贵。立君牧民，为之轨则。车辙马迹，经纬四极。黜陟幽明，黎庶繁息。於铄贤圣，总统邦域。封建五爵，井田刑狱，有燔丹书，无普赦赎。皋陶甫侯，何有失职。嗟哉后世，改制易律。劳民为君，役赋其力。舜漆食器，畔者十国，不及唐尧，采椽不斫。世叹伯夷，欲以厉俗。侈恶之大，俭为共德。许由推让，岂有讼曲。兼爱尚同，疏者为戚。"
  },
  {
    "title": "精列",
    "author": "曹操",
    "dynasty": "两汉",
    "content": "厥初生，造化之陶物，莫不有终期。莫不有终期。圣贤不能免，何为怀此忧？愿螭龙之驾，思想昆仑居。思想昆仑居。见期于迂怪，志意在蓬莱。志意在蓬莱。周孔圣徂落，会稽以坟丘。会稽以坟丘。陶陶谁能度？君子以弗忧。年之暮奈何，时过时来微。"
  },
  {
    "title": "有南篇",
    "author": "曹操",
    "dynasty": "两汉",
    "content": "南山有大石。"
  },
  {
    "title": "步出夏门行·土不同",
    "author": "曹操",
    "dynasty": "两汉",
    "content": "乡土不同，河朔隆寒。流澌浮漂，舟船行难。锥不入地，蘴藾深奥。水竭不流，冰坚可蹈。士隐者贫，勇侠轻非。心常叹怨，戚戚多悲。幸甚至哉！歌以咏志。"
  },
  {
    "title": "气出唱",
    "author": "曹操",
    "dynasty": "两汉",
    "content": "游君山，甚为真。崔嵬砟硌，尔自为神。乃到王母台，金阶玉为堂，芝草生殿旁。东西厢，客满堂。主人当行觞，坐者长寿遽何央。长乐甫始宜孙子。常愿主人增年，与天相守。"
  },
  {
    "title": "陌上桑",
    "author": "曹植",
    "dynasty": "两汉",
    "content": "望云际。有真人。安得轻举继清尘。执电鞭。骋飞驎。"
  },
  {
    "title": "秋胡行·其二",
    "author": "曹操",
    "dynasty": "两汉",
    "content": "愿登泰华山，神人共远游。愿登泰华山，神人共远游。经历昆仑山，到蓬莱，飘飖八极，与神人俱。思得神药，万岁为期。歌以言志。愿登泰华山。天地何长久，人道居之短。天地何长久，人道居之短。世言伯阳，殊不知老。赤松王乔，亦云得道。得之未闻，庶以寿考。歌以言志。天地何长久。明明日月光，何所不光昭。明明日月光，何所不光昭。二仪合圣化，贵者独人不。万国率土，莫非王臣。仁义为名，礼乐为荣。歌以言志。明明日月光。四时更逝去，昼夜以成岁。四时更逝去，昼夜以成岁。大人先天，而天弗违。不戚年往，忧世不治。存亡有命，虑之为蚩。歌以言志。四时更逝去。戚戚欲何念？欢笑意所之。戚戚欲何念？欢笑意所之。壮盛智惠，殊不再来。爱时进趣，将以惠谁？泛泛放逸，亦同何为？歌以言志。戚戚欲何念。"
  },
  {
    "title": "步出夏门行·艳",
    "author": "曹操",
    "dynasty": "两汉",
    "content": "云行雨步，超越九江之皋。临观异同，心意怀犹豫，不知当复何从？经过至我碣石，心惆怅我东海。"
  },
  {
    "title": "秋胡行·其一",
    "author": "曹操",
    "dynasty": "两汉",
    "content": "晨上散关山，此道当何难。晨上散关山，此道当何难。牛顿不起，车堕谷间。坐盘石之上，弹五弦之琴，作为清角韵。意中迷烦，歌以言志。晨上散关山。有何三老公，卒来在我傍，有何三老公，卒来在我傍。负揜被裘，似非恒人，谓卿云何困苦以自怨？徨徨所欲，来到此间？歌以言志。有何三老公。我居昆仑山，所谓者真人。我居昆仑山，所谓者真人。道深有可得，名山历观。遨游八极，枕石嗽流饮泉。沉吟不决，遂上升天，歌以言志。我居昆仑山。去去不可追，长恨相牵攀，去去不可追，长恨相牵攀。夜夜安得寐，惆怅以自怜。正而不谲，辞赋依因。经传所过，西来所传。歌以言志，去去不可追。"
  },
  {
    "title": "谣俗词",
    "author": "曹操",
    "dynasty": "两汉",
    "content": "瓮中无斗储，发箧无尺缯。友来从我贷，不知所以应。"
  },
  {
    "title": "善哉行·其二",
    "author": "曹操",
    "dynasty": "两汉",
    "content": "自惜身薄祜，夙贱罹孤苦。既无三徙教，不闻过庭语。其穷如抽裂，自以思所怙。虽怀一介志，是时其能与！守穷者贫贱，惋叹泪如雨。泣涕于悲夫，乞活安能睹？我愿于天穷，琅邪倾侧左。虽欲竭忠诚，欣公归其楚。快人由为叹，抱情不得叙。显行天教人，谁知莫不绪。我愿何时随？此叹亦难处。今我将何照于光曜？释衔不如雨。"
  },
  {
    "title": "薤露",
    "author": "曹操",
    "dynasty": "两汉",
    "content": "惟汉二十世，所任诚不良。沐猴而冠带，知小而谋强。犹豫不敢断，因狩执君王。白虹为贯日，已亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。"
  },
  {
    "title": "善哉行·其一",
    "author": "曹操",
    "dynasty": "两汉",
    "content": "古公亶甫，积德垂仁。思弘一道，哲王于豳。太伯仲雍，王德之仁。行施百世，断发文身。伯夷叔齐，古之遗贤。让国不用，饿殂首山。智哉山甫，相彼宣王。何用杜伯，累我圣贤。齐桓之霸，赖得仲父。后任竖刁，虫流出户。晏子平仲，积德兼仁。与世沈德，未必思命。仲尼之世，主国为君。随制饮酒，扬波使官。"
  },
  {
    "title": "董逃歌词",
    "author": "曹操",
    "dynasty": "两汉",
    "content": "德行不亏缺，变故自难常。郑康成行酒，伏地气绝；郭景图命尽于园桑。"
  },
  {
    "title": "善哉行·其三",
    "author": "曹操",
    "dynasty": "两汉",
    "content": "朝日乐相乐，酣饮不知醉。悲弦激新声，长笛吹清气。弦歌感人肠，四坐皆欢悦。寥寥高堂上，凉风入我室。持满如不盈，有德者能卒。君子多苦心，所愁不但一。慊慊下白屋，吐握不可失。众宾饱满归，主人苦不悉。比翼翔云汉，罗者安所羁？冲静得自然，荣华何足为！"
  },
  {
    "title": "饮马长城窟行",
    "author": "曹操",
    "dynasty": "两汉",
    "content": "四时隐南山，子欲适西戎。"
  },
  {
    "title": "雁门太守行",
    "author": "李贺",
    "dynasty": "唐代",
    "content": "黑云压城城欲摧，甲光向日金鳞开。角声满天秋色里，塞上燕脂凝夜紫。半卷红旗临易水，霜重鼓寒声不起。报君黄金台上意，提携玉龙为君死。"
  },
  {
    "title": "李凭箜篌引",
    "author": "李贺",
    "dynasty": "唐代",
    "content": "吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。"
  },
  {
    "title": "马诗二十三首·其五",
    "author": "李贺",
    "dynasty": "唐代",
    "content": "大漠沙如雪，燕山月似钩。何当金络脑，快走踏清秋。"
  },
  {
    "title": "南园十三首·其五",
    "author": "李贺",
    "dynasty": "唐代",
    "content": "男儿何不带吴钩，收取关山五十州。请君暂上凌烟阁，若个书生万户侯？"
  },
  {
    "title": "金铜仙人辞汉歌",
    "author": "李贺",
    "dynasty": "唐代",
    "content": "魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。"
  },
  {
    "title": "苦昼短",
    "author": "李贺",
    "dynasty": "唐代",
    "content": "飞光飞光，劝尔一杯酒。吾不识青天高，黄地厚。唯见月寒日暖，来煎人寿。食熊则肥，食蛙则瘦。神君何在？太一安有？天东有若木，下置衔烛龙。吾将斩龙足，嚼龙肉，使之朝不得回，夜不得伏。自然老者不死，少者不哭。何为服黄金、吞白玉？谁似任公子，云中骑碧驴？刘彻茂陵多滞骨，嬴政梓棺费鲍鱼。"
  },
  {
    "title": "致酒行",
    "author": "李贺",
    "dynasty": "唐代",
    "content": "零落栖迟一杯酒，主人奉觞客长寿。主父西游困不归，家人折断门前柳。吾闻马周昔作新丰客，天荒地老无人识。空将笺上两行书，直犯龙颜请恩泽。我有迷魂招不得，雄鸡一声天下白。少年心事当拏云，谁念幽寒坐呜呃。"
  },
  {
    "title": "梦天",
    "author": "李贺",
    "dynasty": "唐代",
    "content": "老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。"
  },
  {
    "title": "苏小小墓",
    "author": "李贺",
    "dynasty": "唐代",
    "content": "幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。"
  },
  {
    "title": "天上谣",
    "author": "李贺",
    "dynasty": "唐代",
    "content": "天河夜转漂回星，银浦流云学水声。玉宫桂树花未落，仙妾采香垂珮缨。秦妃卷帘北窗晓，窗前植桐青凤小。王子吹笙鹅管长，呼龙耕烟种瑶草。粉霞红绶藕丝裙，青洲步拾兰苕春。东指羲和能走马，海尘新生石山下。"
  },
  {
    "title": "马诗二十三首·其四",
    "author": "李贺",
    "dynasty": "唐代",
    "content": "此马非凡马，房星本是星。向前敲瘦骨，犹自带铜声。"
  },
  {
    "title": "南园十三首",
    "author": "李贺",
    "dynasty": "唐代",
    "content": "花枝草蔓眼中开，小白长红越女腮。可怜日暮嫣香落，嫁与春风不用媒。(其一)宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。(其二)竹里缲丝挑网车，青蝉独噪日光斜。桃胶迎夏香琥珀，自课越佣能种瓜。(其三)三十未有二十余，白日长饥小甲蔬。桥头长老相哀念，因遗戎韬一卷书。(其四)男儿何不带吴钩，收取关山五十州。请君暂上凌烟阁，若个书生万户侯？(其五)寻章摘句老雕虫，晓月当帘挂玉弓。不见年年辽海上，文章何处哭秋风？(其六)长卿牢落悲空舍，曼倩诙谐取自容。见买若耶溪水剑，明朝归去事猿公。(其七)春水初生乳燕飞，黄蜂小尾扑花归。窗含远色通书幌，鱼拥香钩近石矶。(其八)泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。(其九)边让今朝忆蔡邕，无心裁曲卧春风。舍南有竹堪书字，老去溪头作钓翁。(其十)长峦谷口倚嵇家，白昼千峰老翠华。自履藤鞋收石蜜，手牵苔絮长莼花。(其十一)松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。(其十二)小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。(其十三)"
  },
  {
    "title": "秋来",
    "author": "李贺",
    "dynasty": "唐代",
    "content": "桐风惊心壮士苦，衰灯络纬啼寒素。谁看青简一编书，不遣花虫粉空蠹。思牵今夜肠应直，雨冷香魂吊书客。秋坟鬼唱鲍家诗，恨血千年土中碧。"
  },
  {
    "title": "野歌",
    "author": "李贺",
    "dynasty": "唐代",
    "content": "鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟濛濛。"
  },
  {
    "title": "马诗二十三首",
    "author": "李贺",
    "dynasty": "唐代",
    "content": "龙脊贴连钱，银蹄白踏烟。无人织锦韂，谁为铸金鞭。腊月草根甜，天街雪似盐。未知口硬软，先拟蒺藜衔。忽忆周天子，驱车上玉山。鸣驺辞凤苑，赤骥最承恩。此马非凡马，房星本是星。向前敲瘦骨，犹自带铜声。大漠沙如雪，燕山月似钩。何当金络脑，快走踏清秋。饥卧骨查牙，粗毛刺破花。鬣焦珠色落，发断锯长麻。西母酒将阑，东王饭已干。君王若燕去，谁为拽车辕？赤兔无人用，当须吕布骑。吾闻果下马，羁策任蛮儿。飂叔去匆匆，如今不豢龙。夜来霜压栈，骏骨折西风。催榜渡乌江，神骓泣向风。君王今解剑，何处逐英雄？内马赐宫人，银鞯刺麒麟。午时盐坂上，蹭蹬溘风尘。批竹初攒耳，桃花未上身。他时须搅阵，牵去借将军。宝玦谁家子，长闻侠骨香。堆金买骏骨，将送楚襄王。香幞赭罗新，盘龙蹙蹬鳞。回看南陌上，谁道不逢春？不从桓公猎，何能伏虎威？一朝沟陇出，看取拂云飞。唐剑斩隋公，拳毛属太宗。莫嫌金甲重，且去捉颴风。白铁锉青禾，砧间落细莎。世人怜小颈，金埒畏长牙。伯乐向前看，旋毛在腹间。只今掊白草，何日蓦青山？萧寺驮经马，元从竺国来。空知有善相，不解走章台。重围如燕尾，宝剑似鱼肠。欲求千里脚，先采眼中光。暂系腾黄马，仙人上彩楼。须鞭玉勒吏，何事谪高州？汉血到王家，随鸾撼玉珂。少君骑海上，人见是青骡。武帝爱神仙，烧金得紫烟。厩中皆肉马，不解上青天。"
  },
  {
    "title": "崇义里滞雨",
    "author": "李贺",
    "dynasty": "唐代",
    "content": "落莫谁家子，来感长安秋。壮年抱羁恨，梦泣生白头。瘦马秣败草，雨沫飘寒沟。南宫古帘暗，湿景传签筹。家山远千里，云脚天东头。忧眠枕剑匣，客帐梦封侯。"
  },
  {
    "title": "南园十三首·其六",
    "author": "李贺",
    "dynasty": "唐代",
    "content": "寻章摘句老雕虫，晓月当帘挂玉弓。不见年年辽海上，文章何处哭秋风。"
  },
  {
    "title": "开愁歌",
    "author": "李贺",
    "dynasty": "唐代",
    "content": "秋风吹地百草干，华容碧影生晚寒。我当二十不得意，一心愁谢如枯兰。衣如飞鹑马如狗，临歧击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填豗。"
  },
  {
    "title": "休洗红",
    "author": "李贺",
    "dynasty": "唐代",
    "content": "休洗红，洗多红色浅。卿卿骋少年，昨日殷桥见。封侯早归来，莫作弦上箭。"
  },
  {
    "title": "秦王饮酒",
    "author": "李贺",
    "dynasty": "唐代",
    "content": "秦王骑虎游八极，剑光照空天自碧。羲和敲日玻璃声，劫灰飞尽古今平。龙头泻酒邀酒星，金槽琵琶夜枨枨。洞庭雨脚来吹笙，酒酣喝月使倒行。银云栉栉瑶殿明， 宫门掌事报一更。花楼玉凤声娇狞，海绡红文香浅清，黄鹅跌舞千年觥。仙人烛树蜡烟轻，清琴醉眼泪泓泓。"
  },
  {
    "title": "巫山高",
    "author": "张九龄",
    "dynasty": "唐代",
    "content": "巫山与天近，烟景长青荧。此中楚王梦，梦得神女灵。神女去已久，云雨空冥冥。唯有巴猿啸，哀音不可听。"
  },
  {
    "title": "上之回",
    "author": "李贺",
    "dynasty": "唐代",
    "content": "上之回，大旗喜。悬红云，挞凤尾。剑匣破，舞蛟龙。蚩尤死，鼓逢逢。天高庆雷齐堕地。地无惊烟海千里。"
  },
  {
    "title": "高轩过",
    "author": "李贺",
    "dynasty": "唐代",
    "content": "韩员外愈皇甫侍御湜见过因而命作华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章巨公。二十八宿罗心胸，九精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。"
  },
  {
    "title": "伤心行",
    "author": "李贺",
    "dynasty": "唐代",
    "content": "咽咽学楚吟，病骨伤幽素。秋姿白发生，木叶啼风雨。灯青兰膏歇，落照飞蛾舞。古壁生凝尘，羁魂梦中语。"
  },
  {
    "title": "帝子歌",
    "author": "李贺",
    "dynasty": "唐代",
    "content": "洞庭明月一千里，凉风雁啼天在水。九节菖蒲石上死，湘神弹琴迎帝子。山头老桂吹古香，雌龙怨吟寒水光。沙浦走鱼白石郎，闲取真珠掷龙堂。"
  },
  {
    "title": "春坊正字剑子歌",
    "author": "李贺",
    "dynasty": "唐代",
    "content": "先辈匣中三尺水，曾入吴潭斩龙子。隙月斜明刮露寒，练带平铺吹不起。蛟胎皮老蒺藜刺，鸊鹈淬花白鹇尾。直是荆轲一片心，莫教照见春坊字。挼丝团金悬簏簌，神光欲截蓝田玉。提出西方白帝惊，嗷嗷鬼母秋郊哭。"
  },
  {
    "title": "美人梳头歌",
    "author": "李贺",
    "dynasty": "唐代",
    "content": "西施晓梦绡帐寒，香鬟堕髻半沉檀。辘轳咿哑转鸣玉，惊起芙蓉睡新足。双鸾开镜秋水光，解鬟临镜立象床。一编香丝云撒地，玉钗落处无声腻。纤手却盘老鸦色，翠滑宝钗簪不得。春风烂漫恼娇慵，十八鬟多无气力。妆成婑鬌欹不斜，云裾数步踏雁沙。背人不语向何处？下阶自折樱桃花。"
  },
  {
    "title": "南山田中行",
    "author": "李贺",
    "dynasty": "唐代",
    "content": "秋野明，秋风白，塘水漻漻虫啧啧。云根苔藓山上石，冷红泣露娇啼色。荒畦九月稻叉牙，蛰萤低飞陇径斜。石脉水流泉滴沙，鬼灯如漆点松花。"
  },
  {
    "title": "湘妃",
    "author": "李贺",
    "dynasty": "唐代",
    "content": "筠竹千年老不死，长伴神娥盖江水。蛮娘吟弄满寒空，九山静绿泪花红。离鸾别凤烟梧中，巫云蜀雨遥相通。幽愁秋气上青枫，凉夜波间吟古龙。"
  },
  {
    "title": "赠陈商",
    "author": "李贺",
    "dynasty": "唐代",
    "content": "长安有男儿，二十心已朽。楞伽堆案前，楚辞系肘后。人生有穷拙，日暮聊饮酒。只今道已塞，何必须白首？凄凄陈述圣，披褐鉏俎豆。学为尧舜文，时人责衰偶。柴门车辙冻，日下榆影瘦。黄昏访我来，苦节青阳皱。太华五千仞，劈地抽森秀。旁古无寸寻，一上戛牛斗。公卿纵不怜，宁能锁吾口？李生师太华，大坐看白昼。逢霜作朴樕，得气为春柳。礼节乃相去，憔悴如刍狗。风雪直斋坛，墨组贯铜绶。臣妾气态间，唯欲承箕帚。天眼何时开，古剑庸一吼。"
  },
  {
    "title": "马诗二十三首·其八",
    "author": "李贺",
    "dynasty": "唐代",
    "content": "赤兔无人用，当须吕布骑。吾闻果下马，羁策任蛮儿。"
  },
  {
    "title": "贵公子夜阑曲",
    "author": "李贺",
    "dynasty": "唐代",
    "content": "袅袅沉水烟，乌啼夜阑景。曲沼芙蓉波，腰围白玉冷。"
  },
  {
    "title": "出城寄权璩杨敬之",
    "author": "李贺",
    "dynasty": "唐代",
    "content": "草暖云昏万里春，宫花拂面送行人。自言汉剑当飞去，何事还车载病身。"
  },
  {
    "title": "马诗二十三首·其二",
    "author": "李贺",
    "dynasty": "唐代",
    "content": "腊月草根甜，天街雪似盐。未知口硬软，先拟蒺藜衔。"
  },
  {
    "title": "官街鼓",
    "author": "李贺",
    "dynasty": "唐代",
    "content": "晓声隆隆催转日，暮声隆隆呼月出。汉城黄柳映新帘，柏陵飞燕埋香骨。磓碎千年日长白，孝武秦皇听不得。从君翠发芦花色，独共南山守中国。几回天上葬神仙，漏声相将无断绝。"
  },
  {
    "title": "大堤曲",
    "author": "李贺",
    "dynasty": "唐代",
    "content": "妾家住横塘，红纱满桂香。青云教绾头上髻，明月与作耳边珰。莲风起，江畔春；大堤上，留北人。郎食鲤鱼尾，妾食猩猩唇。莫指襄阳道，绿浦归帆少。今日菖蒲花，明朝枫树老。"
  },
  {
    "title": "老夫采玉歌",
    "author": "李贺",
    "dynasty": "唐代",
    "content": "采玉采玉须水碧，琢作步摇徒好色。老夫饥寒龙为愁，蓝溪水气无清白。夜雨冈头食蓁子，杜鹃口血老夫泪。蓝溪之水厌生人，身死千年恨溪水。斜山柏风雨如啸，泉脚挂绳青袅袅。村寒白屋念娇婴，古台石磴悬肠草。"
  },
  {
    "title": "蝴蝶飞",
    "author": "李贺",
    "dynasty": "唐代",
    "content": "杨花扑帐春云热，龟甲屏风醉眼缬。东家胡蝶西家飞，白骑少年今日归。"
  },
  {
    "title": "浩歌",
    "author": "李贺",
    "dynasty": "唐代",
    "content": "南风吹山作平地，帝遣天吴移海水。王母桃花千遍红，彭祖巫咸几回死？青毛骢马参差钱，娇春杨柳含缃烟。筝人劝我金屈卮，神血未凝身问谁？不须浪饮丁都护，世上英雄本无主。买丝绣作平原君，有酒唯浇赵州土。漏催水咽玉蟾蜍，卫娘发薄不胜梳。羞见秋眉换新绿，二十男儿那刺促？"
  },
  {
    "title": "唐儿歌",
    "author": "李贺",
    "dynasty": "唐代",
    "content": "头玉硗硗眉刷翠，杜郎生得真男子！骨重神寒天庙器，一双瞳人剪秋水。竹马梢梢摇绿尾，银鸾睒光踏半臂。东家娇娘求对值，浓笑书空作唐字。眼大心雄知所以，莫忘作歌人姓李！"
  },
  {
    "title": "洛姝真珠",
    "author": "李贺",
    "dynasty": "唐代",
    "content": "真珠小娘下清廓，洛苑香风飞绰绰。寒鬓斜钗玉燕光，高楼唱月敲悬珰。兰风桂露洒幽翠，红弦袅云咽深思。花袍白马不归来，浓蛾叠柳香唇醉。金鹅屏风蜀山梦，鸾裾凤带行烟重。八骢笼晃脸差移，日丝繁散曛罗洞。市南曲陌无秋凉，楚腰卫鬓四时芳。玉喉窱窱排空光，牵云曳雪留陆郎。"
  },
  {
    "title": "北中寒",
    "author": "李贺",
    "dynasty": "唐代",
    "content": "一方黑照三方紫，黄河冰合鱼龙死。三尺木皮断文理，百石强车上河水。霜花草上大如钱，挥刀不入迷濛天。争瀯海水飞凌喧，山瀑无声玉虹悬。"
  },
  {
    "title": "三月过行宫",
    "author": "李贺",
    "dynasty": "唐代",
    "content": "渠水红繁拥御墙，风娇小叶学娥妆。垂帘几度青春老，堪锁千年白日长。"
  },
  {
    "title": "古悠悠行",
    "author": "李贺",
    "dynasty": "唐代",
    "content": "白景归西山，碧华上迢迢。今古何处尽，千岁随风飘。海沙变成石，鱼沫吹秦桥。空光远流浪，铜柱从年消。"
  },
  {
    "title": "猛虎行",
    "author": "张籍",
    "dynasty": "唐代",
    "content": "南山北山树冥冥，猛虎白日绕林行。向晚一身当道食，山中麋鹿尽无声。年年养子在深谷，雌雄上下不相逐。谷中近窟有山村，长向村家取黄犊。五陵年少不敢射，空来林下看行迹。"
  },
  {
    "title": "马诗二十三首·其十八",
    "author": "李贺",
    "dynasty": "唐代",
    "content": "伯乐向前看，旋毛在腹间。只今掊白草，何日蓦青山？"
  },
  {
    "title": "绿水词",
    "author": "李贺",
    "dynasty": "唐代",
    "content": "今宵好风月，阿侯在何处。为有倾人色，翻成足愁苦。东湖采莲叶，南湖拔蒲根。未持寄小姑，且持感愁魂。"
  },
  {
    "title": "长平箭头歌",
    "author": "李贺",
    "dynasty": "唐代",
    "content": "漆灰骨末丹水沙，凄凄古血生铜花。白翎金竿雨中尽，直余三脊残狼牙。我寻平原乘两马，驿东石田蒿坞下。风长日短星萧萧，黑旗云湿悬空夜。左魂右魄啼肌瘦，酪瓶倒尽将羊炙。虫栖雁病芦笋红，回风送客吹阴火。访古丸澜收断镞，折锋赤璺曾刲肉。南陌东城马上儿，劝我将金换簝竹。"
  },
  {
    "title": "嘲少年",
    "author": "李贺",
    "dynasty": "唐代",
    "content": "青骢马肥金鞍光，龙脑入缕罗衫香。美人狭坐飞琼觞，贫人唤云天上郎。别起高楼临碧筱，丝曳红鳞出深沼。有时半醉百花前，背把金丸落飞鸟。自说生来未为客，一身美妾过三百。岂知劚地种苗家，官税频催勿人织。长金积玉夸豪毅，每揖闲人多意气。生来不读半行书，只把黄金买身贵。少年安得长少年，海波尚变为桑田。荣枯递传急如箭，天公不肯于公偏。莫道韶华镇长在，发白面皱专相待。"
  },
  {
    "title": "马诗二十三首·其九",
    "author": "李贺",
    "dynasty": "唐代",
    "content": "飂叔去匆匆，如今不豢龙。夜来霜压栈，骏骨折西风。"
  },
  {
    "title": "马诗二十三首·其一",
    "author": "李贺",
    "dynasty": "唐代",
    "content": "龙脊贴连钱，银蹄白踏烟。无人织锦韂，谁为铸金鞭。"
  },
  {
    "title": "溪晚凉",
    "author": "李贺",
    "dynasty": "唐代",
    "content": "白狐向月号山风，秋寒扫云留碧空。玉烟青湿白如幢，银湾晓转流天东。溪汀眠鹭梦征鸿，轻涟不语细游溶。层岫回岑复叠龙，苦篁对客吟歌筒。"
  },
  {
    "title": "牡丹种曲",
    "author": "李贺",
    "dynasty": "唐代",
    "content": "莲枝未长秦蘅老，走马驮金斸春草。水灌香泥却月盘，一夜绿房迎白晓。美人醉语园中烟，晚华已散蝶又阑。梁王老去罗衣在，拂袖风吹蜀国弦。归霞帔拖蜀帐昏，嫣红落粉罢承恩。檀郎谢女眠何处？楼台月明燕夜语。"
  },
  {
    "title": "马诗二十三首·其十",
    "author": "李贺",
    "dynasty": "唐代",
    "content": "催榜渡乌江，神骓泣向风。君王今解剑，何处逐英雄？"
  },
  {
    "title": "过华清宫",
    "author": "李贺",
    "dynasty": "唐代",
    "content": "春月夜啼鸦，宫帘隔御花。云生朱络暗，石断紫钱斜。玉碗盛残露，银灯点旧纱。蜀王无近信，泉上有芹芽。"
  },
  {
    "title": "江南弄",
    "author": "李贺",
    "dynasty": "唐代",
    "content": "江中绿雾起凉波，天上叠巘红嵯峨。水风浦云生老竹，渚暝蒲帆如一幅。鲈鱼千头酒百斛，酒中倒卧南山绿。吴歈越吟未终曲，江上团团贴寒玉。"
  },
  {
    "title": "蜀国弦",
    "author": "李贺",
    "dynasty": "唐代",
    "content": "枫香晚花静，锦水南山影。惊石坠猿哀，竹云愁半岭。凉月生秋浦，玉沙粼粼光。谁家红泪客，不忍过瞿塘。"
  },
  {
    "title": "昌谷读书示巴童",
    "author": "李贺",
    "dynasty": "唐代",
    "content": "虫响灯光薄，宵寒药气浓。君怜垂翅客，辛苦尚相从。"
  },
  {
    "title": "昌谷北园新笋四首",
    "author": "李贺",
    "dynasty": "唐代",
    "content": "箨落长竿削玉开，君看母笋是龙材。更容一夜抽千尺，别却池园数寸泥。斫取青光写楚辞，腻香春粉黑离离。无情有恨何人见，露压烟啼千万枝。家泉石眼两三茎，晓看阴根紫脉生。今年水曲春沙上，笛管新篁拔玉青。古竹老梢惹碧云，茂陵归卧叹清贫。风吹千亩迎雨啸，鸟重一枝入酒尊。"
  },
  {
    "title": "贝宫夫人",
    "author": "李贺",
    "dynasty": "唐代",
    "content": "丁丁海女弄金环，雀钗翘揭双翅关。六宫不语一生闲，高悬银榜照青山。长眉凝绿几千年，清凉堪老镜中鸾。秋肌稍觉玉衣寒，空光贴妥水如天。"
  },
  {
    "title": "同沈驸马赋得御沟水",
    "author": "李贺",
    "dynasty": "唐代",
    "content": "入苑白泱泱，宫人正靥黄。绕堤龙骨冷，拂岸鸭头香。别馆惊残梦，停杯泛小觞。幸因流浪处，暂得见何郎。"
  },
  {
    "title": "走马引",
    "author": "李贺",
    "dynasty": "唐代",
    "content": "我有辞乡剑，玉锋堪截云。襄阳走马客，意气自生春。朝嫌剑光静，暮嫌剑花冷。能持剑向人，不解持照身。"
  },
  {
    "title": "罗浮山父与葛篇",
    "author": "李贺",
    "dynasty": "唐代",
    "content": "依依宜织江雨空，雨中六月兰台风。博罗老仙时出洞，千岁石床啼鬼工。蛇毒浓凝洞堂湿，江鱼不食衔沙立。欲剪湘中一尺天，吴娥莫道吴刀涩。"
  },
  {
    "title": "出城",
    "author": "李贺",
    "dynasty": "唐代",
    "content": "雪下桂花稀，啼乌被弹归。关水乘驴影，秦风帽带垂。入乡诚可重，无印自堪悲。卿卿忍相问，镜中双泪姿。"
  },
  {
    "title": "杨生青花紫石砚歌",
    "author": "李贺",
    "dynasty": "唐代",
    "content": "端州石工巧如神，踏天磨刀割紫云。佣刓抱水含满唇，暗洒苌弘冷血痕。纱帷昼暖墨花春，轻沤漂沫松麝薰。干腻薄重立脚匀，数寸光秋无日昏。圆毫促点声静新，孔砚宽顽何足云！"
  },
  {
    "title": "昆仑使者",
    "author": "李贺",
    "dynasty": "唐代",
    "content": "昆仑使者无消息，茂陵烟树生愁色。金盘玉露自淋漓，元气茫茫收不得。麒麟背上石文裂，虬龙鳞下红枝折。何处偏伤万国心，中天夜久高明月。"
  },
  {
    "title": "长歌续短歌",
    "author": "李贺",
    "dynasty": "唐代",
    "content": "长歌破衣襟，短歌断白发。秦王不可见，旦夕成内热。渴饮壶中酒，饥拔陇头粟。凄凉四月阑，千里一时绿。夜峰何离离，明月落石底。徘徊沿石寻，照出高峰外。不得与之游，歌成鬓先改。"
  },
  {
    "title": "咏怀二首",
    "author": "李贺",
    "dynasty": "唐代",
    "content": "长卿怀茂陵，绿草垂石井。弹琴看文君，春风吹鬓影。梁王与武帝，弃之如断梗。惟留一简书，金泥泰山顶。日夕著书罢，惊霜落素丝。镜中聊自笑，讵是南山期。头上无幅巾，苦蘗已染衣。不见清溪鱼，饮水得自宜。"
  },
  {
    "title": "始为奉礼忆昌谷山居",
    "author": "李贺",
    "dynasty": "唐代",
    "content": "扫断马蹄痕，衙回自闭门。长枪江米熟，小树枣花春。向壁悬如意，当帘阅角巾。犬书曾去洛，鹤病悔游秦。土甑封茶叶，山杯锁竹根。不知船上月，谁棹满溪云？"
  },
  {
    "title": "后园凿井歌",
    "author": "李贺",
    "dynasty": "唐代",
    "content": "井上辘轳床上转。水声繁，弦声浅。情若何，荀奉倩。城头日，长向城头住。一日作千年，不须流下去。"
  },
  {
    "title": "追和柳恽",
    "author": "李贺",
    "dynasty": "唐代",
    "content": "汀洲白蘋草，柳恽乘马归。江头樝树香，岸上蝴蝶飞。酒杯箬叶露，玉轸蜀桐虚。朱楼通水陌，沙暖一双鱼。"
  },
  {
    "title": "铜驼悲",
    "author": "李贺",
    "dynasty": "唐代",
    "content": "落魄三月罢，寻花去东家。谁作送春曲，洛岸悲铜驼。桥南多马客，北山饶古人。客饮杯中酒，驼悲千万春。生世莫徒劳，风吹盘上烛。厌见桃株笑，铜驼夜来哭。"
  },
  {
    "title": "残丝曲",
    "author": "李贺",
    "dynasty": "唐代",
    "content": "垂杨叶老莺哺儿，残丝欲断黄蜂归。绿鬓年少金钗客，缥粉壶中沉琥珀。花台欲暮春辞去，落花起作回风舞。榆荚相催不知数，沈郎青钱夹城路。"
  },
  {
    "title": "马诗二十三首·其三",
    "author": "李贺",
    "dynasty": "唐代",
    "content": "忽忆周天子，驱车上玉山。鸣驺辞凤苑，赤骥最承恩。"
  },
  {
    "title": "感春",
    "author": "杜荀鹤",
    "dynasty": "唐代",
    "content": "无况青云有恨身，眼前花似梦中春。浮生七十今三十，已是人间半世人。"
  },
  {
    "title": "夜坐吟",
    "author": "李贺",
    "dynasty": "唐代",
    "content": "踏踏马蹄谁见过？眼看北斗直天河。西风罗幕生翠波，铅华笑妾颦青娥。为君起唱长相思，帘外严霜皆倒飞。明星灿灿东方陲，红霞稍出东南涯，陆郎去矣乘斑骓。"
  },
  {
    "title": "王濬墓下作",
    "author": "李贺",
    "dynasty": "唐代",
    "content": "人间无阿童，犹唱水中龙。白草侵烟死，秋藜绕地红。古书平黑石，神剑断青铜。耕势鱼鳞起，坟科马鬣封。菊花垂湿露，棘径卧干蓬。松柏愁香涩，南原几夜风！"
  },
  {
    "title": "宫娃歌",
    "author": "李贺",
    "dynasty": "唐代",
    "content": "蜡光高悬照纱空，花房夜捣红守宫。象口吹香毾覴暖，七星挂城闻漏板。寒入罘罳殿影昏，彩鸾帘额著霜痕。啼蛄吊月钩阑下，屈膝铜铺锁阿甄。梦入家门上沙渚，天河落处长洲路。愿君光明如太阳，放妾骑鱼撇波去。"
  },
  {
    "title": "示弟",
    "author": "李贺",
    "dynasty": "唐代",
    "content": "别弟三年后，还家一日余。醁醽今夕酒，缃帙去时书。病骨犹能在，人间底事无？何须问牛马，抛掷任枭卢！"
  },
  {
    "title": "绿章封事",
    "author": "李贺",
    "dynasty": "唐代",
    "content": "青霓扣额呼宫神，鸿龙玉狗开天门。石榴花发满溪津，溪女洗花染白云。绿章封事咨元父，六街马蹄浩无主。虚空风气不清冷，短衣小冠作尘土。金家香弄千轮鸣，扬雄秋室无俗声。愿携汉戟招书鬼，休令恨骨填蒿里。"
  },
  {
    "title": "艾如张",
    "author": "李贺",
    "dynasty": "唐代",
    "content": "锦襜褕，绣裆襦。强饮啄，哺尔雏。陇东卧穟满风雨，莫信笼媒陇西去。齐人织网如素空，张在野田平碧中。网丝漠漠无形影，误尔触之伤首红。艾叶绿花谁剪刻？中有祸机不可测！"
  },
  {
    "title": "马诗二十三首·其二十三",
    "author": "李贺",
    "dynasty": "唐代",
    "content": "武帝爱神仙，烧金得紫烟。厩中皆肉马，不解上青天。"
  },
  {
    "title": "送沈亚之歌·并序",
    "author": "李贺",
    "dynasty": "唐代",
    "content": "文人沈亚之，元和七年以书不中第，返归于吴江。吾悲其行，无钱酒以劳，又感沈之勤请，乃歌一解以送之。吴兴才人怨春风，桃花满陌千里红。紫丝竹断骢马小，家住钱塘东复东。白藤交穿织书笈，短策齐裁如梵夹。雄光宝矿献春卿，烟底蓦波乘一叶。春卿拾材白日下，掷置黄金解龙马。携笈归江重入门，劳劳谁是怜君者。吾闻壮夫重心骨，古人三走无摧捽。请君待旦事长鞭，他日还辕及秋律。"
  },
  {
    "title": "江楼曲",
    "author": "李贺",
    "dynasty": "唐代",
    "content": "楼前流水江陵道，鲤鱼风起芙蓉老。晓钗催鬓语南风，抽帆归来一日功。鼍吟浦口飞梅雨，竿头酒旗换青苎。萧骚浪白云差池，黄粉油衫寄郎主。新槽酒声苦无力，南湖一顷菱花白。眼前便有千里愁，小玉开屏见山色。"
  },
  {
    "title": "黄头郎",
    "author": "李贺",
    "dynasty": "唐代",
    "content": "黄头郎，捞拢去不归。南浦芙蓉影，愁红独自垂。水弄湘娥佩，竹啼山露月。玉瑟调青门，石云湿黄葛。沙上蘼芜花，秋风已先发。好持扫罗荐，香出鸳鸯热。"
  },
  {
    "title": "仁和里杂叙皇甫湜",
    "author": "李贺",
    "dynasty": "唐代",
    "content": "大人乞马癯乃寒，宗人贷宅荒厥垣。横庭鼠径空土涩，出篱大枣垂珠残。安定美人截黄绶，脱落缨裾暝朝酒。还家白笔未上头，使我清声落人后。枉辱称知犯君眼，排引才升强絙断。洛风送马入长关，阖扇未开逢猰犬。那知坚都相草草，客枕幽单看春老。归来骨薄面无膏，疫气冲头鬓茎少。欲雕小说干天官，宗孙不调为谁怜？明朝下元复西道，崆峒叙别长如天。"
  },
  {
    "title": "五粒小松歌",
    "author": "李贺",
    "dynasty": "唐代",
    "content": "前谢秀才、杜云卿，命予作《五粒小松歌》，予以选书多事，不治曲辞，经十日，聊道八句，以当命意。蛇子蛇孙鳞蜿蜿，新香几粒洪崖饭。绿波浸叶满浓光，细束龙髯铰刀剪。主人壁上铺州图，主人堂前多俗儒。月明白露秋泪滴，石笋溪云肯寄书。"
  },
  {
    "title": "送韦仁实兄弟入关",
    "author": "李贺",
    "dynasty": "唐代",
    "content": "送客饮别酒，千觞无赭颜。何物最伤心？马首鸣金环。野色浩无主，秋明空旷间。坐来壮胆破，断目不能看。行槐引西道，青梢长攒攒。韦郎好兄弟，叠玉生文翰。我在山上舍，一亩蒿硗田。夜雨叫租吏，春声暗交关。谁解念劳劳？苍突唯南山。"
  },
  {
    "title": "公莫舞歌",
    "author": "李贺",
    "dynasty": "唐代",
    "content": "公莫舞歌者，咏项伯翼蔽刘沛公也。会中壮士，灼灼于人，故无复书；且南北乐府率有歌引。贺陋诸家，今重作公莫舞歌云。方花古础排九楹，刺豹淋血盛银罂。华筵鼓吹无桐竹，长刀直立割鸣筝。横楣粗锦生红纬，日炙锦嫣王未醉。腰下三看宝玦光，项庄掉鞘栏前起。材官小尘公莫舞，座上真人赤龙子。芒砀云端抱天回，咸阳王气清如水。铁枢铁楗重束关，大旗五丈撞双环。汉王今日须秦印，绝膑刳肠臣不论。"
  },
  {
    "title": "杂曲歌辞·十二月乐辞·三月",
    "author": "李贺",
    "dynasty": "唐代",
    "content": "东方风来满眼春，花城柳暗愁几人。复宫深殿竹风起，新翠舞襟静如水。光风转蕙百馀里，暖雾驱云扑天地。军装宫妓扫蛾浅，摇摇锦旗夹城暖。曲水飘香去不归，梨花落尽成秋苑。"
  },
  {
    "title": "难忘曲",
    "author": "李贺",
    "dynasty": "唐代",
    "content": "夹道开洞门，弱柳低画戟。帘影竹华起，萧声吹日色。蜂语绕妆镜，拂蛾学春碧。乱系丁香梢，满栏花向夕。"
  },
  {
    "title": "黄家洞",
    "author": "李贺",
    "dynasty": "唐代",
    "content": "雀步蹙沙声促促，四尺角弓青石镞。黑幡三点铜鼓鸣，高作猿啼摇箭箙。彩巾缠踍幅半斜，溪头簇队映葛花。山潭晚雾吟白鼍，竹蛇飞蠹射金沙。闲驱竹马缓归家，官军自杀容州槎。"
  },
  {
    "title": "相和歌辞。神弦曲",
    "author": "李贺",
    "dynasty": "唐代",
    "content": "西山日没东山昏，旋风吹马马踏云。画弦素管声浅繁，花裙綷縩步秋尘。桂叶刷风桂坠子，青狸哭血寒狐死。古壁彩虬金帖尾，雨工骑入秋潭水。百年老鸮成木魅，笑声碧火巢中起。"
  },
  {
    "title": "还自会稽歌",
    "author": "李贺",
    "dynasty": "唐代",
    "content": "庾肩吾于梁时，尝作宫体谣引，以应和皇子。及国势沦败，肩吾先潜难会稽，后始还家。仆意其必有遗文，今无得焉，故作还自会稽歌以补其悲。野粉椒壁黄，湿萤满梁殿。台城应教人，秋衾梦铜辇。吴霜点归鬓，身与塘蒲晚。脉脉辞金鱼，羁臣守迍贱。"
  },
  {
    "title": "秦宫诗",
    "author": "李贺",
    "dynasty": "唐代",
    "content": "越罗衫袂迎春风，玉刻麒麟腰带红。楼头曲宴仙人语，帐底吹笙香雾浓。人间酒暖春茫茫，花枝入帘白日长。飞窗复道传筹饮，十夜铜盘腻烛黄。秃衿小袖调鹦鹉，紫绣麻鞋踏哮虎。斫桂烧金待晓筵，白鹿青苏夜半煮。桐英永巷骑新马，内屋深屏生色画。开门烂用水衡钱，卷起黄河向身泻。皇天厄运犹曾裂，秦宫一生花底活。鸾篦夺得不还人，醉睡氍毹满堂月。"
  },
  {
    "title": "勉爱行二首送小季之庐山",
    "author": "李贺",
    "dynasty": "唐代",
    "content": "洛郊无俎豆，弊厩惭老马。小雁过炉峰，影落楚水下。长船倚云泊，石镜秋凉夜。岂解有乡情，弄月聊呜哑。别柳当马头，官槐如兔目。欲将千里别，持我易斗粟。南云北云空脉断，灵台经络悬春线。青轩树转月满床，下国饥儿梦中见。维尔之昆二十馀，年来持镜颇有须。辞家三载今如此，索米王门一事无。荒沟古水光如刀，庭南拱柳生蛴螬。江干幼客真可念，郊原晚吹悲号号。"
  },
  {
    "title": "神弦",
    "author": "李贺",
    "dynasty": "唐代",
    "content": "女巫浇酒云满空，玉炉炭火香咚咚。海神山鬼来座中，纸钱窸窣鸣旋风。相思木贴金舞鸾，攒蛾一啑重一弹。呼星召鬼歆杯盘，山魅食时人森寒。终南日色低平湾，神兮长在有无间。神嗔神喜师更颜，送神万骑还青山。"
  },
  {
    "title": "洛神赋",
    "author": "曹植",
    "dynasty": "两汉",
    "content": "　　黄初三年，余朝京师，还济洛川。古人有言：斯水之神，名曰宓妃。感宋玉对楚王神女之事，遂作斯赋。其辞曰：　　余从京域，言归东藩，背伊阙，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王之所见也，无乃是乎！其状若何？臣愿闻之。”　　余告之曰：其形也，翩若惊鸿，婉若游龙。荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞；迫而察之，灼若芙蕖出渌波。秾纤得衷，修短合度。肩若削成，腰如约素。延颈秀项，皓质呈露。芳泽无加，铅华弗御。云髻峨峨，修眉联娟。丹唇外朗，皓齿内鲜。明眸善睐，靥辅承权。瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。　　余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。　　于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。尔乃众灵杂沓，命俦啸侣。或戏清流，或翔神渚，或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安；进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。　　于是屏翳收风，川后静波。冯夷鸣鼓，女娲清歌。腾文鱼以警乘，鸣玉銮以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清扬。动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。　　于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘反，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。"
  },
  {
    "title": "七步诗",
    "author": "曹植",
    "dynasty": "两汉",
    "content": "煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以为汁。萁在釜下燃，豆在釜中泣。本自同根生，相煎何太急？（版本二）"
  },
  {
    "title": "梁甫行",
    "author": "曹植",
    "dynasty": "魏晋",
    "content": "八方各异气，千里殊风雨。剧哉边海民，寄身于草野。妻子象禽兽，行止依林阻。柴门何萧条，狐兔翔我宇。"
  },
  {
    "title": "七哀诗",
    "author": "曹植",
    "dynasty": "两汉",
    "content": "南方有障气。晨鸟不得飞。"
  },
  {
    "title": "杂诗七首·其四",
    "author": "曹植",
    "dynasty": "两汉",
    "content": "南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。"
  },
  {
    "title": "美女篇",
    "author": "曹植",
    "dynasty": "两汉",
    "content": "美女妖且闲，采桑歧路间。柔条纷冉冉，落叶何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飘，轻裾随风还。顾盼遗光彩，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜？媒氏何所营？玉帛不时安。佳人慕高义，求贤良独难。众人徒嗷嗷，安知彼所观？盛年处房室，中夜起长叹。"
  },
  {
    "title": "野田黄雀行",
    "author": "曹植",
    "dynasty": "两汉",
    "content": "高树多悲风，海水扬其波。利剑不在掌，结友何须多？不见篱间雀，见鹞自投罗。罗家得雀喜，少年见雀悲。拔剑捎罗网，黄雀得飞飞。飞飞摩苍天，来下谢少年。"
  },
  {
    "title": "赠白马王彪·并序",
    "author": "曹植",
    "dynasty": "两汉",
    "content": "　　黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。　　谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。　　太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。脩坂造云日，我马玄以黄。　　玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。(衡轭 通：衡扼)　　踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。　　太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。　　心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？　　苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄发期。收泪即长路，援笔从此辞。"
  },
  {
    "title": "铜雀台赋",
    "author": "曹植",
    "dynasty": "两汉",
    "content": "从明后而嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。仰春风之和穆兮，听百鸟之悲鸣。天云垣其既立兮，家愿得而获逞。扬仁化于宇内兮，尽肃恭于上京。惟桓文之为盛兮，岂足方乎圣明！休矣美矣！惠泽远扬。翼佐我皇家兮，宁彼四方。同天地之规量兮，齐日月之晖光。永贵尊而无极兮，等年寿于东王。《三国志》版从明后以嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。立双台于左右兮，有玉龙与金凤。连二桥于东西兮，若长空之虾蝾。俯皇都之宏丽兮，瞰云霞之浮动。欣群才之来萃兮，协飞熊之吉梦。仰春风之和穆兮，听百鸟之悲鸣。云天亘其既立兮，家愿得乎双逞。扬仁化于宇宙兮，尽肃恭于上京。惟桓文之为盛兮，岂足方乎圣明？休矣美矣！惠泽远扬。翼佐我皇家兮，宁彼四方。同天地之规量兮，齐日月之辉光。永贵尊而无极兮，等君寿于东皇。御龙旗以遨游兮，回鸾驾而周章。恩化及乎四海兮，嘉物阜而民康。愿斯台之永固兮，乐终古而未央！《三国演义》版"
  },
  {
    "title": "杂诗七首·其一",
    "author": "黄庭坚",
    "dynasty": "宋代",
    "content": "此身天地一蘧庐，世事消磨绿鬓疏。毕竟几人真得鹿，不知终日梦为鱼。"
  },
  {
    "title": "名都篇",
    "author": "曹植",
    "dynasty": "两汉",
    "content": "名都多妖女，京洛出少年。宝剑值千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。余巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎鰕，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。"
  },
  {
    "title": "七哀",
    "author": "曹植",
    "dynasty": "两汉",
    "content": "明月照高楼，流光正徘徊。上有愁思妇，悲叹有余哀。借问叹者谁，言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依。"
  },
  {
    "title": "箜篌引",
    "author": "王昌龄",
    "dynasty": "唐代",
    "content": "卢谿郡南夜泊舟，夜闻两岸羌戎讴，其时月黑猿啾啾。微雨沾衣令人愁，有一迁客登高楼，不言不寐弹箜篌。弹作蓟门桑叶秋，风沙飒飒青冢头，将军铁骢汗血流。深入匈奴战未休，黄旗一点兵马收，乱杀胡人积如丘。疮病驱来配边州，仍披漠北羔羊裘，颜色饥枯掩面羞。眼眶泪滴深两眸，思还本乡食牦牛，欲语不得指咽喉。或有强壮能咿嚘，意说被他边将雠，五世属藩汉主留。碧毛毡帐河曲游，橐驼五万部落稠，敕赐飞凤金兜鍪。为君百战如过筹，静扫阴山无鸟投，家藏铁券特承优。黄金千斤不称求，九族分离作楚囚，深溪寂寞弦苦幽。草木悲感声飕飗，仆本东山为国忧，明光殿前论九畴。簏读兵书尽冥搜，为君掌上施权谋，洞晓山川无与俦。紫宸诏发远怀柔，摇笔飞霜如夺钩，鬼神不得知其由。怜爱苍生比蚍蜉，朔河屯兵须渐抽，尽遣降来拜御沟。便令海内休戈矛，何用班超定远侯，史臣书之得已不。"
  },
  {
    "title": "蝉赋",
    "author": "曹植",
    "dynasty": "两汉",
    "content": "　　唯夫蝉之清素兮，潜厥类乎太阴。在盛阳之仲夏兮，始游豫乎芳林。实澹泊而寡欲兮，独怡乐而长吟。声皦皦而弥厉兮，似贞士之介心。内含和而弗食兮，与众物而无求。栖高枝而仰首兮，漱朝露之清流。隐柔桑之稠叶兮，快啁号以遁暑。苦黄雀之作害兮，患螳螂之劲斧。冀飘翔而远托兮，毒蜘蛛之网罟。欲降身而卑窜兮，惧草虫之袭予。免众难而弗获兮，遥迁集乎宫宇。依名果之茂阴兮，托修干以静处。有翩翩之狡童兮，步容与于园圃。体离朱之聪视兮，姿才捷于狝猿。条罔叶而不挽兮，树无干而不缘。翳轻躯而奋进兮，跪侧足以自闲。恐余身之惊骇兮，精曾睨而目连。持柔竿之冉冉兮，运微粘而我缠。欲翻飞而逾滞兮，知性命之长捐。委厥体于膳夫。归炎炭而就燔。秋霜纷以宵下，晨风烈其过庭。气憯怛而薄躯，足攀木而失茎。吟嘶哑以沮败，状枯槁以丧形。　　乱曰：诗叹鸣蜩，声嘒嘒兮，盛阳则来，太阴逝兮。皎皎贞素，侔夷节兮。帝臣是戴，尚其洁兮。"
  },
  {
    "title": "君子行",
    "author": "曹植",
    "dynasty": "两汉",
    "content": "君子防未然，不处嫌疑间。瓜田不纳履，李下不正冠。嫂叔不亲授，长幼不比肩。劳谦得其柄，和光甚独难。周公下白屋，吐哺不及餐。一沐三握发，后世称圣贤。"
  },
  {
    "title": "仙人篇",
    "author": "曹植",
    "dynasty": "两汉",
    "content": "仙人揽六著，对博太山隅。湘娥拊琴瑟，秦女吹笙竽。玉樽盈桂酒，河伯献神鱼。四海一何局，九州安所如。韩终与王乔，要我于天衢。万里不足步，轻举凌太虚。飞腾踰景云，高风吹我躯。回驾观紫薇，与帝合灵符。阊阖正嵯峨，双阙万丈馀。玉树扶道生，白虎夹门枢。驱风游四海，东过王母庐。俯观五岳閒，人生如寄居。潜光养羽翼，进趋且徐徐。不见轩辕氏，乘龙出鼎湖。徘徊九天上，与尔长相须。"
  },
  {
    "title": "赠王粲诗",
    "author": "曹植",
    "dynasty": "两汉",
    "content": "端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜哉无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周？谁令君多念，自使怀百忧。"
  },
  {
    "title": "公宴",
    "author": "曹植",
    "dynasty": "两汉",
    "content": "公子敬爱客，终宴不知疲。清夜游西园，飞盖相追随。明月澄清景，列宿正参差。秋兰被长坂，朱华冒绿池。潜鱼跃清波，好鸟鸣高枝。神飚接丹毂，轻辇随风移。飘飖放志意，千秋长若斯。"
  },
  {
    "title": "怨歌行",
    "author": "曹植",
    "dynasty": "两汉",
    "content": "为君既不易，为臣良独难。忠信事不显，乃有见疑患。周公佐成王，金縢功不刊。推心辅王室，二叔反流言。待罪居东国，泣涕常流连。皇灵大动变，震雷风且寒。拔树偃秋稼，天威不可干。素服开金縢，感悟求其端。公旦事既显，成王乃哀叹。吾欲竟此曲，此曲悲且长。今日乐相乐，别后莫相忘。"
  },
  {
    "title": "情诗",
    "author": "曹植",
    "dynasty": "两汉",
    "content": "微阴翳阳景，清风飘我衣。游鱼潜渌水，翔鸟薄天飞。眇眇客行士，徭役不得归。始出严霜结，今来白露晞。游者叹黍离，处者歌式微。慷慨对嘉宾，凄怆内伤悲。"
  },
  {
    "title": "杂诗七首",
    "author": "曹植",
    "dynasty": "两汉",
    "content": "高台多悲风，朝日照北林。之子在万里，江湖逈且深。方舟安可极，离思故难任。孤鴈飞南游，过庭长哀吟。翘思慕远人，愿欲托遗音。形影忽不见，翩翩伤我心。转蓬离本根，飘飖随长风。何意回飚举，吹我入云中。高高上无极，天路安可穷。类此游客子，捐躯远从戎。毛褐不掩形，薇藿常不充。去去莫复道，沉忧令人老。西北有织妇，绮缟何缤纷。明晨秉机杼，日昃不成文。太息终长夜，悲啸入青云。妾身守空闺，良人行从军。自期三年归，今已历九春。飞鸟遶树翔，噭噭鸣索羣。愿为南流景，驰光见我君。南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿。俯仰岁将暮，荣曜难久恃。仆夫早严驾，吾行将远游。远游欲何之，吴国为我仇。将骋万里涂，东路安足由。江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。飞观百余尺，临牖御棂轩。远望周千里，朝夕见平原。烈士多悲心，小人偷自闲。国雠亮不塞，甘心思丧元。拊剑西南望，思欲赴太山。弦急悲声发，聆我慷慨言。揽衣出中闺，逍遥步两楹。闲房何寂寞，绿草被阶庭。空室自生风，百鸟翩南征。春思安可忘，忧戚与我幷。佳人在远遁，妾身单且茕。欢会难再遇，芝兰不重荣。人皆弃旧爱，君岂若平生。寄松为女萝，依水如浮萍。赍身奉衿带，朝夕不堕倾。倘终顾盻恩，永副我中情。"
  },
  {
    "title": "送应氏二首",
    "author": "曹植",
    "dynasty": "两汉",
    "content": "其一步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。其二清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄？宾饮不尽觞。爱至望苦深，岂不愧中肠？山川阻且远，别促会日长。愿为比翼鸟，施翮起高翔。"
  },
  {
    "title": "门有万里客行",
    "author": "曹植",
    "dynasty": "两汉",
    "content": "门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。"
  },
  {
    "title": "吁嗟篇",
    "author": "曹植",
    "dynasty": "两汉",
    "content": "吁嗟此转蓬，居世何独然。长去本根逝，夙夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飖周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与株荄连。"
  },
  {
    "title": "当墙欲高行",
    "author": "曹植",
    "dynasty": "两汉",
    "content": "龙欲升天须浮云，人之仕进待中人。众口可以铄金，谗言三至，慈母不亲。愦愦俗间，不辨伪真。愿欲披心自说陈，君门以九重，道远河无津。"
  },
  {
    "title": "妾薄命行·其二",
    "author": "曹植",
    "dynasty": "两汉",
    "content": "日月既逝西藏，更会兰室洞房。华灯步障舒光，皎若日出扶桑。促樽合坐行觞。主人起舞娑盘，能者穴触别端。腾觚飞爵阑干，同量等色齐颜。任意交属所欢，朱颜发外形兰。袖随礼容极情，妙舞仙仙体轻。裳解履遗绝缨，俯仰笑喧无呈。览持佳人玉颜，齐举金爵翠盘。手形罗袖良难，腕弱不胜珠环，坐者叹息舒颜。御巾裛粉君傍，中有霍纳都梁，鸡舌五味杂香。进者何人齐姜，恩重爱深难忘。召延亲好宴私，但歌杯来何迟。客赋既醉言归，主人称露未晞。"
  },
  {
    "title": "侍太子坐诗",
    "author": "曹植",
    "dynasty": "两汉",
    "content": "白日曜青春，时雨静飞尘。寒冰辟炎景，凉风飘我身。清醴盈金觞，肴馔纵横陈。齐人进奇乐，歌者出西秦。翩翩我公子，机巧忽若神。"
  },
  {
    "title": "杂诗七首·其五",
    "author": "曹植",
    "dynasty": "两汉",
    "content": "仆夫早严驾，吾行将远游。远游欲何之，吴国为我仇。将骋万里涂，东路安足由。江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。"
  },
  {
    "title": "远游篇",
    "author": "曹植",
    "dynasty": "两汉",
    "content": "远游临四海，俯仰观洪波。大鱼若曲陵，承浪相经过。灵鼇戴方丈，神岳俨嵯峨。仙人翔其隅，玉女戏其阿。琼蕊可疗饥，仰漱吸朝霞。昆仑本吾宅，中州非我家。将归谒东父，一举超流沙。鼓翼舞时风，长啸激清歌。金石固易弊，日月同光华。齐年与天地，万乘安足多。"
  },
  {
    "title": "浮萍篇",
    "author": "曹植",
    "dynasty": "两汉",
    "content": "浮萍寄清水，随风东西流。结发辞严亲，来为君子仇。恪勤在朝夕，无端获罪尤。在昔蒙恩惠，和乐如瑟琴。何意今摧颓，旷若商与参。茱萸自有芳，不若桂与兰。新人虽可爱，无若故所欢。行云有返期，君恩傥中还。慊慊仰天叹，愁心将何愬。日月不恒处，人生忽若寓。悲风来入怀，泪下如垂露。发箧造裳衣，裁缝纨与素。"
  },
  {
    "title": "鰕䱇篇",
    "author": "曹植",
    "dynasty": "两汉",
    "content": "鰕䱇游潢潦，不知江海流。燕雀戏藩柴，安识鸿鹄游！世士此诚明，大德固无俦。驾言登五岳，然后小陵丘。俯观上路人，势利惟是谋。雠高念皇家，远怀柔九州。抚剑而雷音，猛气纵横浮。泛泊徒嗷嗷，谁知壮士忧？"
  },
  {
    "title": "飞龙篇",
    "author": "曹植",
    "dynasty": "两汉",
    "content": "晨游泰山，云雾窈窕。忽逢二童，颜色鲜好。乘彼白鹿，手翳芝草。我知真人，长跪问道。西登玉台，金楼复道。授我仙药，神皇所造。教我服食，还精补脑。寿同金石，永世难老。"
  },
  {
    "title": "行女哀辞",
    "author": "曹植",
    "dynasty": "两汉",
    "content": "序：行女生于季秋，而终于首夏。三年之中，二子频丧。伊上帝之降命，何修短之难裁；或华发以终年，或怀妊而逢灾。感前哀之未阕，复新殃之重来！方朝华而晚敷，比晨露而先晞。感逝者之不追，情忽忽而失度。天盖高而无阶，怀此恨其谁诉！"
  },
  {
    "title": "善哉行二首",
    "author": "曹植",
    "dynasty": "两汉",
    "content": "来日大难，口燥唇干。今日相乐，皆当喜欢。经历名山，芝草翩翩。仙人王乔，奉药一丸。自惜袖短，内手知寒。惭无灵辄，以救赵宣。月没参横，北斗阑干。亲友在门，饥不及餐。如彼翰鸟，或飞戾天。"
  },
  {
    "title": "孟冬篇",
    "author": "曹植",
    "dynasty": "两汉",
    "content": "孟冬十月。阴气厉清。武官诫田。讲旅统兵。元龟袭吉。元光着明。蚩尤跸路。风弭雨停。乘舆启行。鸾鸣幽轧。虎贲采骑。飞象珥鹖。钟鼓铿锵。箫管嘈喝。万骑齐镳。千乘等盖。夷山填谷。平林涤薮。张罗万里。尽其飞走。趯趯狡兔。扬白跳翰。猎以青骹。掩以修竿。韩卢宋鹊。呈才骋足。噬不尽绁。牵麋掎鹿。魏氏发机。养基抚弦。都卢寻高。搜索猴猨。庆忌孟贲。蹈谷超峦。张目决眦。发怒穿冠。顿熊扼虎。蹴豹搏貙。气有余势。负象而趋。获车既盈。日侧乐终。罢役解徒。大飨离宫。乱曰。圣皇临飞轩。论功校猎徒。死禽积如京。流血成沟渠。明诏大劳赐。大官供有无。走马行酒醴。驱车布肉鱼。鸣鼓举觞爵。击钟釂无余。绝纲纵麟麑。弛罩出凤雏。收功在羽校。威灵振鬼区。陛下长欢乐。永世合天符。"
  },
  {
    "title": "朔风诗五章",
    "author": "曹植",
    "dynasty": "两汉",
    "content": "仰彼朔风，用怀魏都。愿骋代马，倏忽北徂。凯风永至，思彼蛮方。愿随越鸟，翻飞南翔。四气代谢，悬景运周。别如俯仰，脱若三秋。昔我初迁，朱华未希。今我旋止，素雪云飞。俯降千仞，仰登天阻。风飘蓬飞，载离寒暑。千仞易陟，天阻可越。昔我同袍，今永乖别。子好芳草，岂忘尔贻。繁华将茂，秋霜悴之。君不垂眷，岂云其诚！秋兰可喻，桂树冬荣。弦歌荡思，谁与销忧。临川慕思，何为泛舟。岂无和乐，游非我邻。谁忘泛舟，愧无榜人。"
  },
  {
    "title": "斗鸡诗",
    "author": "曹植",
    "dynasty": "两汉",
    "content": "游目极妙伎。清听厌宫商。主人寂无为。众宾进乐方。长筵坐戏客。斗鸡间观房。群雄正翕赫。双翘自飞扬。挥羽激清风。悍目发朱光。觜落轻毛散。严距往往伤。长鸣入青云。扇翼独翱翔。愿蒙狸膏助。常得擅此场。"
  },
  {
    "title": "赠徐干诗",
    "author": "曹植",
    "dynasty": "两汉",
    "content": "惊风飘白日，忽然归西山。圆景光未满，众星粲以繁。志士营世业，小人亦不闲。聊且夜行游，游彼双阙间。文昌郁云兴，迎风高中天。春鸠鸣飞栋，流猋激棂轩。顾念蓬室士，贫贱诚可怜。薇藿弗充虚，皮褐犹不全。慷慨有悲心，兴文自成篇。宝弃怨何人？和氏有其愆。弹冠俟知己，知己谁不然？良田无晚岁，膏泽多丰年。亮怀玙璠美，积久德愈宣。亲交义在敦，申章复何言！"
  },
  {
    "title": "与杨德祖书",
    "author": "曹植",
    "dynasty": "两汉",
    "content": "　　植曰：数日不见，思子为劳，想同之也。　　仆少好为文章，迄至于今，二十有五年矣，然今世作者，可略而言也。昔仲宣独步于汉南，孔璋鹰扬于河朔，伟长擅名于青土，公干振藻于海隅，德琏发迹于大魏，足下高视于上京。当此之时，人人自谓握灵蛇之珠，家家自谓抱荆山之玉，吾王于是设天网以该之，顿八紘以掩之，今尽集兹国矣。然此数子犹复不能飞轩绝迹，一举千里。以孔璋之才，不闲于辞赋，而多自谓能与司马长卿同风，譬画虎不成反为狗也，前书嘲之，反作论盛道仆赞其文。夫钟期不失听，于今称之，吾亦不能妄叹者，畏后世之嗤余也。　　世人之著述，不能无病，仆常好人讥弹其文，有不善者，应时改定。昔丁敬礼常作小文，使仆润饰之，仆自以才不过若人，辞不为也。敬礼谓仆，卿何疑难，文之佳恶，吾自得之，后世谁相知定吾文者邪？吾常叹此达言，以为美谈。昔尼父之文辞，与人流通，至于制《春秋》，游夏之徒乃不能措一辞。过此而言不病者，吾未之见也。　　盖有南威之容，乃可以论于淑媛，有龙渊之利，乃可以议于断割，刘季绪才不能逮于作者，而好诋诃文章，掎摭利病。昔田巴毁五帝，罪三王，訾五霸于稷下，一旦而服千人，鲁连一说，使终身杜口。刘生之辩，未若田氏，今之仲连，求之不难，可无息乎？人各有好尚，兰荪蕙之芳，众人所好，而海畔有逐臭之夫；咸池六茎之发，众人所同乐，而墨翟有非之论，岂可同哉！　　今往仆少小所著辞赋一通相与，夫街谈巷说，必有可采，击辕之歌有应风雅，匹夫之思，未易轻弃也。辞赋小道，固未足以揄扬大义，彰示来世也。昔扬子云先朝执戟之臣耳，犹称壮夫不为也。吾虽德薄，位为藩侯，犹庶几戮力上国，流惠下民，建永世之业，流金石之功，岂徒以翰墨为勋绩，辞赋为君子哉！若吾志未果，吾道不行，则将采庶官之实录，辩时俗之得失，定仁义之衷，而一家之言，虽未能藏之于名山，将以传之同好，非要之皓首，岂今日之论乎？其言之不惭，恃惠子之知我也。　　明早相迎，书不尽怀，植白。"
  },
  {
    "title": "杂诗七首·其六",
    "author": "曹植",
    "dynasty": "两汉",
    "content": "飞观百余尺，临牖御棂轩。远望周千里，朝夕见平原。烈士多悲心，小人偷自闲。国雠亮不塞，甘心思丧元。拊剑西南望，思欲赴太山。弦急悲声发，聆我慷慨言。"
  },
  {
    "title": "种葛篇",
    "author": "曹植",
    "dynasty": "两汉",
    "content": "种葛南山下。葛藟自成阴。与君初婚时。结发恩义深。欢爱在枕席。宿昔同衣衾。窃慕棠棣篇。好乐和瑟琴。行年将晚暮。佳人怀异心。恩纪旷不接。我情遂抑沉。出门当何顾。徘徊步北林。下有交颈兽。仰有双栖禽。攀枝长叹息。泪下沾罗襟。良马知我悲。延颈对我吟。昔为同池鱼。今为商与参。往古皆欢遇。我独困于今。弃置委天命。悠悠安可任。"
  },
  {
    "title": "妾薄命行·其一",
    "author": "曹植",
    "dynasty": "两汉",
    "content": "携玉手喜同车，比上云阁飞除。钓台蹇产清虚，池塘灵沼可娱。仰泛龙舟绿波，俯擢神草枝柯。想彼宓妃洛河，退咏汉女湘娥。"
  },
  {
    "title": "求自试表",
    "author": "曹植",
    "dynasty": "两汉",
    "content": "　　臣植言：臣闻士之生世，入则事父，出则事君；事父尚于荣亲，事君贵于兴国。故慈父不能爱无益之子，仁君不能畜无用之臣。夫论德而授官者，成功之君也；量能而受爵者，毕命之臣也。 故君无虚授，臣无虚受。虚授谓之谬举，虚受谓之尸禄，《诗》之素餐，所由作也。昔二虢不辞两国之任，其德厚也；旦、奭不让燕、鲁之封，其功大也。今臣蒙国重恩，三世于今矣。正值陛下升平之际，沐浴圣泽，潜润德教，可谓厚幸矣！而位窃东藩，爵在上列，身被轻暖，口厌百味，目极华靡，耳倦丝竹者，爵重禄厚之所致也。 退念古之受爵禄者，有异于此．皆以功勤济国，辅主惠民。今臣无德可述，无功可纪，若此终年，无益国朝，将挂风人“彼己”之讥。是以上惭玄冕，俯愧朱绂。　　方今天下一统，九州晏如。顾西尚有违命之蜀，东有不臣之吴，使边境未得税甲、谋士未得高枕者，诚欲混同宇内，以致太和也。故启灭有扈而夏功昭，成克商、奄而周德著。今陛下以圣明统世，将欲卒文、武之功，继成、康之隆，简贤授能，以方叔、召虎之臣，镇卫四境，为国爪牙者，可谓当矣。然而高鸟未挂于轻缴，渊鱼未悬于钩饵者，恐钓射之术或未尽也。昔耿弇不俟光武，亟击张步，言不以贼遗于君父也。故车右伏剑于鸣毂，雍门刎首于齐境，若此二子，岂恶生而尚死哉？诚忿其慢主而陵君也。夫君之宠臣，欲以除患兴利；臣之事君，必以杀身静乱，以功报主也。昔贾谊弱冠，求试属国，请系单于之颈而制其命。终军以妙年使越，欲得长缨占其王，羁致北阙。此二臣者，岂好为夸主而曜世俗哉！志或郁结，欲逞其才力，输能于明君也。昔汉武为霍去病治第，辞曰：“匈奴未灭，臣无以家为。”固夫忧国忘家，捐躯济难，忠臣之志也。今臣居外，非不厚也，而寝不安席，食不遑味者，伏以二方未克为念。　　伏见先武武臣宿兵，年耆即世者有闻矣。虽贤不乏世，宿将旧卒犹习战也。窃不自量，志在效命，庶立毛发之功，以报所受之恩。若使陛下出不世之诏，效臣锥刀之用，使得西属大将军，当一校之队；若东属大司马，统偏师之任，必乘危蹈险，骋舟奋骊，突刃触锋，为士卒先。虽未能擒权馘亮，庶将虏其雄率，歼其丑类。必效须臾之捷，以减终身之愧，使名挂史笔，事列朝荣。虽身分蜀境，首悬吴阙，犹生之年也。如微才弗试，没世无闻，徒荣其躯而丰其体，生无益于事，死无损于数，虚荷上位而忝重禄，禽息鸟视，终于白首，此徒圈牢之养物，非臣之所志也。流闻东军失备，师徒小衂，辍食忘餐，奋袂攘衽，抚剑东顾，而心已驰于吴会矣。　　臣昔从先武皇帝南极赤岸，东临沧海，西望玉门，北出玄塞，伏见所以行军用兵之势，可谓神妙矣。故兵者不可预言，临难而制变者也。志欲自效于明时，立功于圣世。每览史籍，观古忠臣义士，出一朝之命，以殉国家之难，身虽屠裂，而功铭著于景钟，名称垂于竹帛，未尝不拊心而叹息也。臣闻明主使臣，不废有罪。故奔北败军之将用，秦、鲁以成其功；绝缨盗马之臣赦，楚、赵以济其难。臣窃感先帝早崩，威王弃世，臣独何人，以堪长久！常恐先朝露，填沟壑，坟土未干，而声名并灭。臣闻骐骥长鸣，伯乐昭其能；卢狗悲号，韩国知其才。是以效之齐、楚之路，以逞千里之任；试之狡免之捷，以验搏噬之用。今臣志狗马之微功，窃自惟度，终无伯乐韩国之举，是以于悒而窃自痛者也。　　夫临博而企竦，闻乐而窃抃者，或有赏音而识道也。昔毛遂赵之陪隶，犹假锥囊之喻，以寤主立功，何况巍巍大魏多士之朝，而无慷慨死难之臣乎！夫自炫自媒者，士女之丑行也；干时求进者，道家之明忌也。而臣敢陈闻于陛下者，诚与国分形同气，忧患共之者也。冀以尘雾之微补益山海；荧烛末光增辉日月。是以敢冒其丑而献其忠，必知为朝士所笑。圣主不以人废言，伏惟陛下少垂神听，臣则幸矣。"
  },
  {
    "title": "当欲游南山行",
    "author": "曹植",
    "dynasty": "两汉",
    "content": "东海广且深。由卑下百川。五岳虽高大。不逆垢与尘。良木不十围。洪条无所因。长者能博爱。天下寄其身。大匠无弃材。船车用不均。锥刀各异能。何所独却前。嘉善而矜愚。大圣亦同然。仁者各寿考。四坐咸万年。"
  },
  {
    "title": "艳歌行",
    "author": "曹植",
    "dynasty": "两汉",
    "content": "夏节纯和天清凉。百草滋殖舒兰芳。"
  },
  {
    "title": "惟汉行",
    "author": "曹植",
    "dynasty": "两汉",
    "content": "太极定二仪，清浊始以形。三光照八极，天道甚着明。为人立君长，欲以遂其生。行仁章以瑞，变故诫骄盈。神高而听卑，报若响应声。明主敬细微，三季瞢天经。二皇称至化，盛哉唐虞庭。禹汤继厥德，周亦致太平。在昔怀帝京，日昃不敢宁。济济在公朝，万载驰其名。"
  },
  {
    "title": "杂诗七首·其七",
    "author": "曹植",
    "dynasty": "两汉",
    "content": "揽衣出中闺，逍遥步两楹。闲房何寂寥，绿草被阶庭。空穴自生风，百鸟翩南征。春思安可忘，忧戚与君并。佳人在远道，妾身单且茕。欢会难再遇，兰芝不重荣。人皆弃旧爱，君岂若平生。寄松为女萝，依水如浮萍。赍身奉衿带，朝夕不堕倾。傥终顾眄恩，永副我中情。"
  },
  {
    "title": "责躬",
    "author": "曹植",
    "dynasty": "两汉",
    "content": "小序臣植言。臣自抱亹归藩。刻肌刻骨。追思罪戾。昼分而食。夜分而寝。诚以天网不可重罹。圣恩难可再恃。窃感相鼠之篇。无礼遄死之义。形影相吊。五情愧{赤皮}。以罪弃生。则违昔贤夕改之劝。忍垢茍全。则犯诗人胡颜之讥。伏惟陛下。德象天地。恩隆父母。施畅春风。泽如时雨。是以不别荆棘者。庆云之惠也。七子均养者。鸤鸠之仁也。舍罪贵功者。明君之举也。矜愚爱能者。慈父之恩也。是以愚臣徘徊于恩泽而不敢自弃者也。前奉诏书。臣等绝朝。心离志绝。自分黄耈永无执珪之望。不图圣诏猥垂齿召。至止之日。驰心辇毂。僻处西馆。未奉阙庭。踊跃之怀。瞻望反侧。不胜犬马恋主之情。谨奉表并献诗二篇。词旨浅末。不足采览。贵露下情。冒颜以闻。臣植诚惶诚恐。顿首顿首。死罪死罪。于穆显考。时惟武皇。受命于天。宁济四方。朱旗所拂。九土披攘。玄化滂流。荒服来王。超商越周。与唐比踪。笃生我皇。奕世载聪。武则肃烈。文则时雍。受禅于汉。君少万邦。率由旧则。广命懿亲。以藩王国。帝日尔侯。君兹青土。奄有海滨。方周于鲁。车服有辉。旗章有叙。济济隽乂。我弼我辅。伊予小子。恃宠骄盈。举挂时网。作藩作屏。先轨是隳。傲我皇使。犯我朝仪。国有典刑。我削我绌。将寘于理。元凶是率。明明天子。时惟笃类。不忍我刑。暴之朝肆。违彼执宪。哀予小臣。改封兖邑。于河之滨。股肱弗置。有君无臣。荒淫之阙。谁弼予身。茕茕仆夫。于彼冀方。嗟予小子。盈罹斯殃。赫赫天子。恩不遗物。冠我玄冕。要我朱绂。光光大使。我荣我华。剖符授玉。王爵是加。仰齿金玺。俯执圣策。皇恩过隆。祇承怵惕。咨我小子。顽凶是婴。逝惭陵墓。存愧阙庭。匪敢傲德。实恩是恃。威灵改加。足以没齿。昊天罔极。生命不图。常惧颠沛。抱罪黄垆。愿蒙矢石。建旗东岳。庶立毫厘。微功自赎。危躯授命。知足免戾。甘赴江湘。奋戈吴越。天启其衷。得会京畿。迟奉圣颜。如渴如饥。心之云慕。怆矣其悲。天高听卑。皇肯照微。应诏肃承明诏。应会皇都。星陈夙驾。秣马脂车。命彼掌徒。肃我征旅。朝发鸾台。夕宿兰渚。芒芒原隰。祁祁士女。经彼公田。乐我稷黍。爰有樛木。重阴匪息。虽有糇粮。饥不遑食。望城不过。面邑不游。仆夫警策。平路是由。玄驷蔼蔼。扬镳漂沫。流风翼衡。轻云承盖。涉涧之滨。缘山之隈。遵彼河浒。黄阪是阶。西济关谷。或降或升。騑骖倦路。载寝载兴。将朝圣皇。匪敢晏宁。弭节长骛。指日遄征。前驱举燧。后乘抗旌。轮不辍运。鸾无废声。爰暨帝室。税此西墉。嘉诏未赐。朝觐莫从。仰瞻城阈。俯惟阙庭。长怀永慕。忧心如酲。"
  },
  {
    "title": "三良诗",
    "author": "曹植",
    "dynasty": "两汉",
    "content": "功名不可为。忠义我所安。秦穆先下世。三臣皆自残。生时等荣乐。既没同忧患。谁言捐躯易。杀身诚独难。揽涕登君墓。临穴仰天叹。长夜何冥冥。一往不复还。黄鸟为悲鸣。哀哉伤肺肝。"
  },
  {
    "title": "杂诗",
    "author": "曹植",
    "dynasty": "两汉",
    "content": "悠悠远行客。去家千余里。出亦无所之。入亦无所止。浮云翳日光。悲风动地起。"
  },
  {
    "title": "游仙诗",
    "author": "曹植",
    "dynasty": "两汉",
    "content": "人生不满百。戚戚少欢娱。意欲奋六翮。排雾陵紫虚。虚蜕同松乔。翻迹登鼎湖。翱翔九天上。骋辔远行游。东观扶桑曜。西临弱水流。北极登玄渚。南翔陟丹邱。"
  },
  {
    "title": "豫章行",
    "author": "曹植",
    "dynasty": "两汉",
    "content": "穷达难豫图。祸福信亦然。虞舜不逢尧。耕耘处中田。太公未遭文。渔钓终渭川。不见鲁孔丘。穷困陈蔡间。周公下白屋。天下称其贤。"
  },
  {
    "title": "弃妇诗",
    "author": "曹植",
    "dynasty": "两汉",
    "content": "石榴植前庭。绿叶摇缥青。丹华灼烈烈。璀彩有光荣。光荣晔流离。可以戏淑灵。有鸟飞来集。拊翼以悲鸣。悲鸣夫何为。丹华实不成。拊心长叹息。无子当归宁。有子月经天。无子若流星。天月相终始。流星没无精。栖迟失所宜。下与瓦石幷。忧怀从中来。叹息通鸡鸣。反侧不能寐。逍遥于前庭。踟蹰还入房。肃肃帷幕声。搴帷更摄带。抚节弹鸣筝。慷慨有余音。要妙悲且清。收泪长叹息。何以负神灵。招摇待霜露。何必春夏成。晚获为良实。愿君且安宁。"
  },
  {
    "title": "灵芝篇",
    "author": "曹植",
    "dynasty": "两汉",
    "content": "灵芝生王地。朱草被洛滨。荣华相晃耀。光采晔若神。古时有虞舜。父母顽且嚚。尽孝于田垄。烝烝不违仁。伯瑜年七十。彩衣以娱亲。慈母笞不痛。歔欷涕沾巾。丁兰少失母。自伤早孤茕。刻木当严亲。朝夕致三牲。暴子见陵悔。犯罪以亡形。丈人为泣血。免戾全其名。董永遭家贫。父老财无遗。举假以供养。佣作致甘肥。责家填门至。不知何用归。天灵感至德。神女为秉机。岁月不安居。呜呼我皇考。生我既已晚。弃我何其早。蓼莪谁所兴。念之令人老。退咏南风诗。洒泪满袆抱。乱曰。圣皇君四海。德教朝夕宣。万国咸礼让。百姓家肃虔。庠序不失仪。孝悌处中田。户有曾闵子。比屋皆仁贤。髫齓无夭齿。黄发尽其年。陛下三万岁。慈母亦复然。"
  },
  {
    "title": "闺情诗",
    "author": "曹植",
    "dynasty": "两汉",
    "content": "有美一人。被服纤罗。妖姿艳丽。蓊若春华。红颜韡烨。云髻嵯峨。弹琴抚节。为我弦歌。清浊齐均。既亮且和。取乐今日。遑恤其它。"
  },
  {
    "title": "矫志诗",
    "author": "曹植",
    "dynasty": "两汉",
    "content": "芳桂虽香，难以饵鱼。尸位素餐，难以成居。磁石引铁，于金不连。大朝举士，愚不闻焉。抱璧涂乞，无为贵宝。履仁遘祸，无为贵道。鹓雏远害，不羞卑栖。灵虬避难，不耻污泥。都蔗虽甘，杖之必折。巧言虽美，用之必灭。济济唐朝，万邦作孚。逢蒙虽巧，必得良弓。圣主虽知，必得英雄。螳螂见叹，齐士轻战。越王轼蛙，国以死献。道远知骥，世伪知贤。覆之帱之，顺天之矩。泽如凯风，惠如时雨。口为禁闼，舌为发机。门机之闿，楛矢不追。"
  },
  {
    "title": "赠丁仪诗",
    "author": "曹植",
    "dynasty": "两汉",
    "content": "初秋凉气发。庭树微销落。凝霜依玉除。清风飘飞阁。朝云不归山。霖雨成川泽。黍稷委畴陇。农夫安所获。在贵多忘贱。为恩谁能博。狐白足御冬。焉念无衣客。思慕延陵子。宝剑非所惜。子其宁尔心。亲交义不薄。"
  },
  {
    "title": "丹霞蔽日行",
    "author": "曹植",
    "dynasty": "两汉",
    "content": "纣为昏乱，虐残忠正。周室何隆，一门三圣。牧野致功，天亦革命。汉祚之兴，阶秦之衰。虽有南面，王道陵夷。炎光再幽，殄灭无遗。"
  },
  {
    "title": "平陵东行",
    "author": "曹植",
    "dynasty": "两汉",
    "content": "阊阖开。天衢通。被我羽衣乘飞龙。乘飞龙。与僊期。东上蓬莱采灵芝。灵芝采之可服食。年若王父无终极。"
  },
  {
    "title": "歌",
    "author": "曹植",
    "dynasty": "两汉",
    "content": "望云际兮有好仇。天路长兮往无由。佩兰蕙兮为谁修。宴婉绝兮我心愁。"
  },
  {
    "title": "桂之树行",
    "author": "曹植",
    "dynasty": "两汉",
    "content": "桂之树，桂之树，桂生一何丽佳。扬朱华而翠叶，流芳布天涯。上有栖鸾，下有盘螭。桂之树，得道之真人，咸来会讲仙。教尔服食日精，要道甚省不烦。淡泊无为自然。乘蹻万里之外，去留随意所欲存。高高上际于众外，下下乃穷极地天。"
  },
  {
    "title": "离友诗",
    "author": "曹植",
    "dynasty": "两汉",
    "content": "凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。"
  },
  {
    "title": "大魏篇",
    "author": "曹植",
    "dynasty": "两汉",
    "content": "大魏应灵符。天禄方甫始。圣德致泰和。神明为驱使。左右宜供养。中殿宜皇子。陛下长寿考。羣臣拜贺咸悦喜。积善有余庆。宠禄固天常。众喜填门至。臣子蒙福祥。无患及阳遂。辅翼我圣皇。众吉咸集会。凶邪奸恶并灭亡。黄鹄游殿前。神鼎周四阿。玉马充乘舆。芝盖树九华。白虎戏西除。含利从辟邪。骐骥蹑足舞。凤皇拊翼歌。丰年大置酒。玉樽列广庭。乐饮过三爵。朱颜暴己形。式宴不违礼。君臣歌鹿鸣。乐人舞鼙鼓。百官雷抃赞若惊。储礼如江海。积善若陵山。皇嗣繁且炽。孙子列曾玄。羣臣咸称万岁。陛下长寿乐年。御酒停未饮。贵戚跪东厢。侍人承颜色。奉进金玉觞。此酒亦真酒。福禄当圣皇。陛下临轩笑。左右咸欢康。杯来一何迟。羣僚以次行。赏赐累千亿。百官并富昌。"
  },
  {
    "title": "驱车篇",
    "author": "曹植",
    "dynasty": "两汉",
    "content": "驱车掸驽马。东到奉高城。神哉彼泰山。五岳专其名。隆高贯云霓。嵯峨出太清。周流二六候。间置十二亭。上有涌醴泉。玉石扬华英。东北望吴野。西眺观日精。魂神所系属。逝者感斯征。王者以归天。效厥元功成。历代无不遵。礼记有品程。探策或长短。唯德享利贞。封者七十帝。轩皇元独灵。餐霞漱沆瀣。毛羽被身形。发举蹈虚廓。径庭升窈冥。同寿东父年。旷代永长生。"
  },
  {
    "title": "正会诗",
    "author": "曹植",
    "dynasty": "两汉",
    "content": "初岁元祚。吉日惟良。乃为嘉会。燕此高堂。尊卑列叙。典而有章。衣裳鲜洁。黼黻玄黄。清酤盈爵。中坐腾光。珍膳杂沓。充溢圆方。笙磬既设。筝瑟俱张。悲歌厉响。咀嚼清商。俯视文轩。仰瞻华梁。愿保兹善。千载为常。欢笑尽娱。乐哉未央。皇室荣贵。寿若东王。"
  },
  {
    "title": "五游咏",
    "author": "曹植",
    "dynasty": "两汉",
    "content": "九州不足步。愿得凌云翔。逍遥八纮外。游目历遐荒。披我丹霞衣。袭我素霓裳。华盖芬晻蔼。六龙仰天骧。曜灵未移景。倏忽造昊苍。阊阖启丹扉。双阙曜朱光。徘徊文昌殿。登陟太微堂。上帝休西棂。羣后集东厢。带我琼瑶佩。漱我沆瀣浆。踟蹰玩灵芝。徙倚弄华芳。王子奉仙药。羡门进奇方。服食享遐纪。延寿保无疆。"
  },
  {
    "title": "诗",
    "author": "曹植",
    "dynasty": "两汉",
    "content": "皇考建世业。余从征四方。栉风而沐雨。万里蒙露霜。剑戟不离手。铠甲为衣裳。"
  },
  {
    "title": "芙蓉池诗",
    "author": "曹植",
    "dynasty": "两汉",
    "content": "逍遥芙蓉池。翩翩戏轻舟。南阳栖双鹄。北柳有鸣鸠。"
  },
  {
    "title": "两仪篇",
    "author": "曹植",
    "dynasty": "两汉",
    "content": "帝者化八极。养万物。和阴阳。阴阳和。凤至河洛翔。"
  },
  {
    "title": "乐府",
    "author": "曹植",
    "dynasty": "两汉",
    "content": "市肉取肥。酤酒取醇。交觞接杯。以致殷懃。"
  },
  {
    "title": "精微篇",
    "author": "曹植",
    "dynasty": "两汉",
    "content": "精微烂金石。至心动神明。杞妻哭死夫。梁山为之倾。子丹西质秦。乌白马角生。邹衍囚燕市。繁霜为夏零。关东有贤女。自字苏来卿。壮年报父仇。身没垂功名。女休逢赦书。白刃几在颈。俱上列仙籍。去死独就生。太仓令有罪。远征当就拘。自悲居无男。祸至无与俱。缇萦痛父言。荷担西上书。盘桓北阙下。泣泪何涟如。乞得幷姊弟。没身赎父躯。汉文感其义。肉刑法用除。其父得以免。辩义在列图。多男亦何为。一女足成居。简子南渡河。津吏废舟船。执法将加刑。女娟拥棹前。妾父闻君来。将涉不测渊。畏惧风波起。祷祝祭名川。备礼飨神祇。为君求福先。不胜釂祀诚。至令犯罚艰。君必欲加诛。乞使知罪諐。妾愿以身代。至诚感苍天。国君高其义。其父用赦原。河激奏中流。简子知其贤。归聘为夫人。荣宠超后先。辩女解父命。何况健少年。黄初发和气。明堂德教施。治道致太平。礼乐风俗移。刑措民无枉。怨女复何为。圣皇长寿考。景福常来仪。"
  },
  {
    "title": "公燕诗",
    "author": "曹植",
    "dynasty": "两汉",
    "content": "公子敬爱客。终宴不知疲。清夜游西园。飞盖相追随。明月澄清影。列宿正参差。秋兰被长坂。朱华冒绿池。潜鱼跃清波。好鸟鸣高枝。神飚接丹毂。轻辇随风移。飘飖放志意。千秋长若斯"
  },
  {
    "title": "杂诗七首·其三",
    "author": "曹植",
    "dynasty": "两汉",
    "content": "西北有织妇，绮缟何缤纷。明晨秉机杼，日昃不成文。太息终长夜，悲啸入青云。妾身守空闺，良人行从军。自期三年归，今已历九春。飞鸟遶树翔，噭噭鸣索羣。愿为南流景，驰光见我君。"
  },
  {
    "title": "杂诗七首·其二",
    "author": "曹植",
    "dynasty": "两汉",
    "content": "转蓬离本根，飘飖随长风。何意回飚举，吹我入云中。高高上无极，天路安可穷。类此游客子，捐躯远从戎。毛褐不掩形，薇藿常不充。去去莫复道，沉忧令人老。"
  },
  {
    "title": "朔风诗",
    "author": "曹植",
    "dynasty": "两汉",
    "content": "四气代谢。悬景运周。别如俯仰。脱若三秋。昔我初迁。朱华未晞。今我旋止。素雪云飞。"
  },
  {
    "title": "嘉禾讴",
    "author": "曹植",
    "dynasty": "两汉",
    "content": "猗猗嘉禾。惟谷之精。其洪盈箱。协穗殊茎。昔生周朝。今植魏庭。献之庙堂。以昭厥灵。"
  },
  {
    "title": "杂诗七首 其四",
    "author": "曹植",
    "dynasty": "两汉",
    "content": "南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿。俛仰岁将暮，荣耀难久恃。"
  },
  {
    "title": "圣皇篇",
    "author": "曹植",
    "dynasty": "两汉",
    "content": "圣皇应历数。正康帝道休。九州咸宾服。威德洞八幽。三公奏诸公。不得久淹留。蕃位任至重。旧章咸率由。侍臣省文奏。陛下体仁慈。沉吟有爱恋。不忍听可之。迫有官典宪。不得顾恩私。诸王当就国。玺绶何累缞。便时舍外殿。宫省寂无人。主上增顾念。皇母怀苦辛。何以为赠赐。倾府竭宝珍。文钱百亿万。采帛若烟云。乘舆服御物。锦罗与金银。龙旗垂九旒。羽盖参班轮。诸王自计念。无功荷厚德。思一効筋力。糜躯以报国。鸿胪拥节卫。副使随经营。贵戚并出送。夹道交辎軿。车服齐整设。韡晔耀天精。武骑卫前后。鼓吹箫笳声。祖道魏东门。泪下沾冠缨。扳盖因内顾。俛仰慕同生。行行将日暮。何时还阙庭。车轮为徘徊。四马踌躇鸣。路人尚酸鼻。何况骨肉情。"
  },
  {
    "title": "当来日大难",
    "author": "曹植",
    "dynasty": "两汉",
    "content": "日苦短。乐有余。乃置玉樽办东厨。广情故。心相于。阖门置酒。和乐欣欣。游马后来。辕车解轮。今日同堂。出门异乡。别易会难。各尽杯觞。"
  },
  {
    "title": "当事君行",
    "author": "曹植",
    "dynasty": "两汉",
    "content": "人生有所贵尚。出门各异情。朱紫更相夺色。雅郑异音声。好恶随所爱憎。追举逐虚名。百心可事一君。巧诈宁拙诚。"
  },
  {
    "title": "当车已驾行",
    "author": "曹植",
    "dynasty": "两汉",
    "content": "欢坐玉殿。会诸贵客。侍者行觞。主人离席。顾视东西厢。丝竹与鞞铎。不醉无归来。明灯以继夕。"
  },
  {
    "title": "秋胡行",
    "author": "曹植",
    "dynasty": "两汉",
    "content": "歌以咏言。大魏承天玑。"
  },
  {
    "title": "四言诗",
    "author": "曹植",
    "dynasty": "两汉",
    "content": "华屏列曜。藻帐垂阴。"
  },
  {
    "title": "与吴季重书",
    "author": "曹植",
    "dynasty": "两汉",
    "content": "　　植白：季重足下。前日虽因常调，得为密坐。虽燕饮弥日，其于别远会稀，犹不尽其劳绩也。若夫觞酌凌波于前，箫笳发音于后，足下鹰扬其体，凤叹虎视，谓萧曹不足俦，卫霍不足侔也。左顾右盼，谓若无人，岂非吾子壮志哉？过屠门而大嚼，虽不得肉，贵且快意。当斯之时，愿举泰山以为肉，倾东海以为酒，伐云梦之竹以为笛，斩泗滨之梓以为筝，食若填巨壑，饮若灌漏卮，其乐固难量，岂非大丈夫之乐哉？　　然日不我与，曜灵急节。面有逸景之速，别有参商之阔。思欲抑六龙之首，顿羲和之辔，折若木之华，闭蒙汜之谷。天路高邈，良久无缘，怀恋反侧，如何如何？　　得所来讯，文采委曲，晔若春荣，浏若清风，申咏反覆，旷若复面。其诸贤所著文章，想还所治，复申咏之也。可令熹事小吏，讽而诵之。夫文章之难，非独今也，古之君子，犹亦病诸？家有千里，骥而不珍焉？人怀盈尺，和氏无贵矣。夫君子而知音乐，古之达论，谓之通而蔽。墨翟不好伎，何为过朝歌而回车乎？足下好伎，值墨翟回车之县，想足下助我张目也。又闻足下在彼，自有佳政，夫求而不得者有之矣，未有不求而得者也。且改辙易行，非良乐之御；易民而治，非楚郑之政，愿足下勉之而已矣。　　适对嘉宾，口授不悉，往来数相闻。曹植白。"
  },
  {
    "title": "盘石篇",
    "author": "曹植",
    "dynasty": "两汉",
    "content": "盘石山巅石，飘飖涧底蓬。我本太山人，何为客海东？雚葭弥斥土，林木无分重。岸岩若崩缺，湖水何汹汹。蚌蛤被滨涯，光彩如锦虹。高波凌云霄，浮气象螭龙。鲸脊若丘陵，须若山上松。呼吸吞船欐，澎濞戏中鸿。方舟寻高价，珍宝丽以通。一举必千里，乘飔举帆幢。经危履险阻，未知命所钟。常恐沈黄垆，下与鼋鳖同。南极苍梧野，游眄穷九江。中夜指参辰，欲师当定从。仰天长太息，思想怀故邦。乘桴何所志，于嗟我孔公。"
  },
  {
    "title": "喜雨诗",
    "author": "曹植",
    "dynasty": "两汉",
    "content": "天覆何弥广。苞育此羣生。弃之必憔悴。惠之则滋荣。庆云从北来。郁述西南征。时雨中夜降。长雷周我庭。嘉种盈膏壤。登秋毕有成。"
  },
  {
    "title": "甘露讴",
    "author": "曹植",
    "dynasty": "两汉",
    "content": "玄德洞幽。飞化上承。甘露以降。蜜淳冰凝。覩阳弗晞。琼爵是承。献之帝庙。以明圣征。"
  },
  {
    "title": "离别诗",
    "author": "曹植",
    "dynasty": "两汉",
    "content": "人远精魂近。寤寐梦容光。"
  },
  {
    "title": "节妇吟·寄东平李司空师道",
    "author": "张籍",
    "dynasty": "唐代",
    "content": "君知妾有夫，赠妾双明珠。感君缠绵意，系在红罗襦。妾家高楼连苑起，良人执戟明光里。知君用心如日月，事夫誓拟同生死。还君明珠双泪垂，恨不相逢未嫁时。"
  },
  {
    "title": "酬朱庆馀",
    "author": "张籍",
    "dynasty": "唐代",
    "content": "越女新妆出镜心，自知明艳更沉吟。齐纨未是人间贵，一曲菱歌敌万金。(版本一)越女新妆出镜心，自知明艳更沉吟。齐纨未足时人贵，一曲菱歌敌万金。(版本二)"
  },
  {
    "title": "成都曲",
    "author": "张籍",
    "dynasty": "唐代",
    "content": "锦江近西烟水绿，新雨山头荔枝熟。万里桥边多酒家，游人爱向谁家宿。"
  },
  {
    "title": "没蕃故人",
    "author": "张籍",
    "dynasty": "唐代",
    "content": "前年戍月支，城下没全师。蕃汉断消息，死生长别离。无人收废帐，归马识残旗。欲祭疑君在，天涯哭此时。"
  },
  {
    "title": "凉州词三首·其三",
    "author": "张籍",
    "dynasty": "唐代",
    "content": "凤林关里水东流，白草黄榆六十秋。边将皆承主恩泽，无人解道取凉州。"
  },
  {
    "title": "春别曲",
    "author": "张籍",
    "dynasty": "唐代",
    "content": "长江春水绿堪染，莲叶出水大如钱。江头橘树君自种，那不长系木兰船。"
  },
  {
    "title": "凉州词三首",
    "author": "张籍",
    "dynasty": "唐代",
    "content": "边城暮雨雁飞低，芦笋初生渐欲齐。无数铃声遥过碛，应驮白练到安西。古镇城门白碛开，胡兵往往傍沙堆。巡边使客行应早，欲问平安无使来。凤林关里水东流，白草黄榆六十秋。边将皆承主恩泽，无人解道取凉州。"
  },
  {
    "title": "征妇怨",
    "author": "孟郊",
    "dynasty": "唐代",
    "content": "良人昨日去，明月又不圆。别时各有泪，零落青楼前。君泪濡罗巾，妾泪满路尘。罗巾长在手，今得随妾身。路尘如得风，得上君车轮。渔阳千里道，近如中门限。中门逾有时，渔阳长在眼。生在绿罗下，不识渔阳道。良人自戍来，夜夜梦中到。"
  },
  {
    "title": "野老歌",
    "author": "张籍",
    "dynasty": "唐代",
    "content": "老农家贫在山住，耕种山田三四亩。苗疏税多不得食，输入官仓化为土。岁暮锄犁傍空室，呼儿登山收橡实。西江贾客珠百斛，船中养犬长食肉。"
  },
  {
    "title": "寄和州刘使君",
    "author": "张籍",
    "dynasty": "唐代",
    "content": "别离已久犹为郡，闲向春风倒酒瓶。送客特过沙口堰，看花多上水心亭。晓来江气连城白，雨后山光满郭青。到此诗情应更远，醉中高咏有谁听。"
  },
  {
    "title": "蓟北旅思",
    "author": "张籍",
    "dynasty": "唐代",
    "content": "日日望乡国，空歌白苎词。长因送人处，忆得别家时。失意还独语，多愁只自知。客亭门外柳，折尽向南枝。"
  },
  {
    "title": "湘江曲",
    "author": "张籍",
    "dynasty": "唐代",
    "content": "湘水无潮秋水阔，湘中月落行人发。送人发，送人归，白蘋茫茫鹧鸪飞。"
  },
  {
    "title": "牧童词",
    "author": "张籍",
    "dynasty": "唐代",
    "content": "远牧牛，绕村四面禾黍稠。陂中饥乌啄牛背，令我不得戏垄头。入陂草多牛散行，白犊时向芦中鸣。隔堤吹叶应同伴，还鼓长鞭三四声。牛牛食草莫相触，官家截尔头上角。"
  },
  {
    "title": "夜到渔家",
    "author": "张籍",
    "dynasty": "唐代",
    "content": "渔家在江口，潮水入柴扉。行客欲投宿，主人犹未归。竹深村路远，月出钓船稀。遥见寻沙岸，春风动草衣。"
  },
  {
    "title": "忆远",
    "author": "张籍",
    "dynasty": "唐代",
    "content": "行人犹未有归期，万里初程日暮时。唯爱门前双柳树，枝枝叶叶不相离。"
  },
  {
    "title": "江南曲",
    "author": "张籍",
    "dynasty": "唐代",
    "content": "江南人家多橘树，吴姬舟上织白纻。土地卑湿饶虫蛇，连木为牌入江住。江村亥日常为市，落帆渡桥来浦里。青莎覆城竹为屋，无井家家饮潮水。长干午日沽春酒，高高酒旗悬江口。倡楼两岸悬水栅，夜唱竹枝留北客。江南风土欢乐多，悠悠处处尽经过。"
  },
  {
    "title": "水",
    "author": "张籍",
    "dynasty": "唐代",
    "content": "荡漾空沙际，虚明入远天。秋光照不极，鸟色去无边。势引长云阔，波轻片雪连。汀洲杳难测，万古覆苍烟。"
  },
  {
    "title": "秋山",
    "author": "张籍",
    "dynasty": "唐代",
    "content": "秋山无云复无风，溪头看月出深松。草堂不闭石床静，叶间坠露声重重。"
  },
  {
    "title": "寒食",
    "author": "韦应物",
    "dynasty": "唐代",
    "content": "晴明寒食好，春园百卉开。彩绳拂花去，轻球度阁来。长歌送落日，缓吹逐残杯。非关无烛罢，良为羁思催。"
  },
  {
    "title": "重阳日至峡道",
    "author": "张籍",
    "dynasty": "唐代",
    "content": "无限青山行已尽，回看忽觉远离家。逢高欲饮重阳酒，山菊今朝未有花。"
  },
  {
    "title": "和韦开州盛山十二首·梅溪",
    "author": "张籍",
    "dynasty": "唐代",
    "content": "自爱新梅好，行寻一径斜。不教人扫石，恐损落来花。"
  },
  {
    "title": "思远人",
    "author": "王建",
    "dynasty": "唐代",
    "content": "妾思常悬悬，君行复绵绵。征途向何处，碧海与青天。岁久自有念，谁令长在边。少年若不归，兰室如黄泉。"
  },
  {
    "title": "送远曲",
    "author": "张籍",
    "dynasty": "唐代",
    "content": "戏马台南山簇簇，山边饮酒歌别曲。行人醉后起登车，席上回尊向僮仆。青天漫漫复长路，远游无家安得住。愿君到处自题名，他日知君从此去。"
  },
  {
    "title": "塞下曲",
    "author": "王昌龄",
    "dynasty": "唐代",
    "content": "饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。"
  },
  {
    "title": "永嘉行",
    "author": "张籍",
    "dynasty": "唐代",
    "content": "黄头鲜卑入洛阳，胡儿执戟升明堂。晋家天子作降虏，公卿奔走如牛羊。紫陌旌幡暗相触，家家鸡犬惊上屋。妇人出门随乱兵，夫死眼前不敢哭。九州诸侯自顾土，无人领兵来护主。北人避胡多在南，南人至今能晋语。"
  },
  {
    "title": "苏州江岸留别乐天",
    "author": "张籍",
    "dynasty": "唐代",
    "content": "银泥裙映锦障泥，画舸停桡马簇蹄。清管曲终鹦鹉语，红旗影动薄寒嘶。渐消酒色朱颜浅，欲话离情翠黛低。莫忘使君吟咏处，女坟湖北武丘西。"
  },
  {
    "title": "相和歌辞·短歌行",
    "author": "张籍",
    "dynasty": "唐代",
    "content": "青天荡荡高且虚，上有白日无根株。流光暂出还入地，催我少年不须臾。与君相逢不寂寞，衰老不复如今乐。玉卮盛酒置君前，再拜愿君千万年。"
  },
  {
    "title": "无题·题云踏歌词",
    "author": "张籍",
    "dynasty": "唐代",
    "content": "桃溪柳陌好经过，灯下妆成月下歌。为是襄王故宫地，至今犹有细腰多。"
  },
  {
    "title": "别客",
    "author": "张籍",
    "dynasty": "唐代",
    "content": "青山历历水悠悠，今日相逢明日秋。系马城边杨柳树，为君沽酒暂淹留。"
  },
  {
    "title": "送许处士",
    "author": "张籍",
    "dynasty": "唐代",
    "content": "高情自与俗人疏，独向蓝溪选僻居。会到白云长取醉，不能窗下读闲书。"
  },
  {
    "title": "横吹曲辞·关山月",
    "author": "张籍",
    "dynasty": "唐代",
    "content": "秋月朗朗关山上，山中行人马蹄响。关山秋来雨雪多，行人见月唱边歌。海边漠漠天气白，胡儿夜度黄龙碛。军中探骑暮出城，伏兵暗处低旌戟。溪水连地霜草平，野驼寻水碛中鸣。陇头风急雁不下，沙场苦战多流星。可怜万国关山道，年年战骨多秋草。"
  },
  {
    "title": "法雄寺东楼",
    "author": "张籍",
    "dynasty": "唐代",
    "content": "汾阳旧宅今为寺，犹有当时歌舞楼。四十年来车马绝，古槐深巷暮蝉愁。"
  },
  {
    "title": "沙堤行·呈裴相公",
    "author": "张籍",
    "dynasty": "唐代",
    "content": "长安大道沙为堤，早风无尘雨无泥。宫中玉漏下三刻，朱衣导骑丞相来。路傍高楼息歌吹，千车不行行者避。街官闾吏相传呼，当前十里惟空衢。白麻诏下移相印，新堤未成旧堤尽。"
  },
  {
    "title": "北邙行",
    "author": "王建",
    "dynasty": "唐代",
    "content": "北邙山头少闲土，尽是洛阳人旧墓。旧墓人家归葬多，堆著黄金无买处。天涯悠悠葬日促，冈坂崎岖不停毂。高张素幕绕铭旌，夜唱挽歌山下宿。洛阳城北复城东，魂车祖马长相逢。车辙广若长安路，蒿草少于松柏树。涧底盘陀石渐稀，尽向坟前作羊虎。谁家石碑文字灭，后人重取书年月。朝朝车马送葬回，还起大宅与高台。"
  },
  {
    "title": "宿江店",
    "author": "张籍",
    "dynasty": "唐代",
    "content": "野店临西浦，门前有橘花。停灯待贾客，卖酒与渔家。夜静江水白，路回山月斜。闲寻泊船处，潮落见平沙。"
  },
  {
    "title": "哭孟寂",
    "author": "张籍",
    "dynasty": "唐代",
    "content": "曲江院里题名处，十九人中最少年。今日春光君不见，杏花零落寺门前。"
  },
  {
    "title": "杂曲歌辞·春日行",
    "author": "张籍",
    "dynasty": "唐代",
    "content": "春日融融池上暖，竹牙出土兰心短。草堂晨起酒半醒，家童报我园花满。头上皮冠未曾整，直入花间不寻径。树树殷勤尽绕行，举枝未遍春日暝。不用积金著青天，不用服药求神仙。但愿园里花长好，一生饮酒花前老。"
  },
  {
    "title": "寻仙",
    "author": "张籍",
    "dynasty": "唐代",
    "content": "溪头一径入青崖，处处仙居隔杏花。更见峰西幽客说，云中犹有两三家。"
  },
  {
    "title": "答鄱阳客药名诗",
    "author": "张籍",
    "dynasty": "唐代",
    "content": "江皋岁暮相逢地，黄叶霜前半夏枝。子夜吟诗向松桂，心中万事喜君知。"
  },
  {
    "title": "玉仙馆",
    "author": "张籍",
    "dynasty": "唐代",
    "content": "长溪新雨色如泥，野水阴云尽向西。楚客天南行渐远，山山树里鹧鸪啼。"
  },
  {
    "title": "同严给事闻唐昌观玉蕊近有仙过，因成绝句二首",
    "author": "张籍",
    "dynasty": "唐代",
    "content": "千枝花里玉尘飞，阿母宫中见亦稀。应共诸仙斗百草，独来偷得一枝归。九色云中紫凤车，寻仙来到洞仙家。飞轮回处无踪迹，唯有斑斑满地花。"
  },
  {
    "title": "山禽",
    "author": "张籍",
    "dynasty": "唐代",
    "content": "山禽毛如白练带，栖我庭前栗树枝。猕猴半夜来取栗，一双中林向月飞。"
  },
  {
    "title": "少年行",
    "author": "刘长卿",
    "dynasty": "唐代",
    "content": "射飞夸侍猎，行乐爱联镳。荐枕青蛾艳，鸣鞭白马骄。曲房珠翠合，深巷管弦调。日晚春风里，衣香满路飘。"
  },
  {
    "title": "祭退之",
    "author": "张籍",
    "dynasty": "唐代",
    "content": "呜呼吏部公，其道诚巍昂。生为大贤姿，天使光我唐。德义动鬼神，鉴用不可详。独得雄直气，发为古文章。学无不该贯，吏治得其方。三次论诤退，其志亦刚强。再使平山东，不言所谋臧。荐待皆寒羸，但取其才良。亲朋有孤稚，婚姻有办营。如彼天有斗，人可为信常。如彼岁有春，物宜得华昌。哀哉未申施，中年遽殂丧。朝野良共哀，矧于知旧肠。籍在江湖间，独以道自将。学诗为众体，久乃溢笈囊。略无相知人，黯如雾中行。北游偶逢公，盛语相称明。名因天下闻，传者入歌声。公领试士司，首荐到上京。一来遂登科，不见苦贡场。观我性朴直，乃言及平生。由兹类朋党，骨肉无以当。坐令其子拜，常呼幼时名。追招不隔日，继践公之堂。出则连辔驰，寝则对榻床。搜穷古今书，事事相酌量。有花必同寻，有月必同望。为文先见草，酿熟偕共觞。新果及异鲑，无不相待尝。到今三十年，曾不少异更。公文为时师，我亦有微声。而后之学者，或号为韩张。我官麟台中，公为大司成。念此委末秩，不能力自扬。特状为博士，始获升朝行。未几享其资，遂忝南宫郎。是事赖拯扶，如屋有栋梁。去夏公请告，养疾城南庄。籍时官休罢，两月同游翔。黄子陂岸曲，地旷气色清。新池四平涨，中有蒲荇香。北台临稻畴，茂柳多阴凉。板亭坐垂钓，烦苦稍已平。共爱池上佳，联句舒遐情。偶有贾秀才，来兹亦同并。移船入南溪，东西纵篙撑。划波激船舷，前后飞鸥鶬。回入潭濑下，网截鲤与鲂。踏沙掇水蔬，树下烝新粳。日来相与嬉，不知暑日长。柴翁携童儿，聚观于岸傍。月中登高滩，星汉交垂芒。钓车掷长线，有获齐欢惊。夜阑乘马归，衣上草露光。公为游谿诗，唱咏多慨慷。自期此可老，结社于其乡。籍受新官诏，拜恩当入城。公因同归还，居处隔一坊。中秋十六夜，魄圆天差晴。公既相邀留，坐语于阶楹。乃出二侍女，合弹琵琶筝。临风听繁丝，忽遽闻再更。顾我数来过，是夜凉难忘。公疾浸日加，孺人视药汤。来候不得宿，出门每回遑。自是将重危，车马候纵横。门仆皆逆遣，独我到寝房。公有旷达识，生死为一纲。及当临终晨，意色亦不荒。赠我珍重言，傲然委衾裳。公比欲为书，遗约有修章。令我署其末，以为后事程。家人号于前，其书不果成。子符奉其言，甚于亲使令。鲁论未讫注，手迹今微茫。新亭成未登，闭在庄西厢。书札与诗文，重叠我笥盈。顷息万事尽，肠情多摧伤。旧茔盟津北，野窆动鼓钲。柳车一出门，终天无回箱。籍贫无赠赀，曷用申哀诚。衣器陈下帐，醪饵奠堂皇。明灵庶鉴知，仿佛斯来飨。"
  },
  {
    "title": "过贾岛野居",
    "author": "张籍",
    "dynasty": "唐代",
    "content": "青门坊外住，行坐见南山。此地去人远，知君终日闲。蛙声篱落下，草色户庭间。好是经过处，唯愁暮独还。"
  },
  {
    "title": "答白杭州郡楼登望画图见寄",
    "author": "张籍",
    "dynasty": "唐代",
    "content": "画得江城登望处，寄来今日到长安。乍惊物色从诗出，更想工人下手难。将展书堂偏觉好，每来朝客尽求看。见君向此闲吟意，肯恨当时作外官。"
  },
  {
    "title": "相和歌辞·董逃行",
    "author": "张籍",
    "dynasty": "唐代",
    "content": "洛阳城头火曈曈，乱兵烧我天子宫。宫城南面有深山，尽将老幼藏其间。重岩为屋橡为食，丁男夜行候消息。闻道官军犹掠人，旧里如今归未得。董逃行，汉家几时重太平。"
  },
  {
    "title": "杂曲歌辞·行路难",
    "author": "张籍",
    "dynasty": "唐代",
    "content": "湘东行人长叹息，十年离家归未得。弊裘羸马苦难行，僮仆饥寒少筋力。君不见床头黄金尽，壮士无颜色。龙蟠泥中未有云，不能生彼升天翼。"
  },
  {
    "title": "赠王建",
    "author": "张籍",
    "dynasty": "唐代",
    "content": "白君去后交游少，东野亡来箧笥贫。赖有白头王建在，眼前犹见咏诗人。"
  },
  {
    "title": "寄李渤",
    "author": "张籍",
    "dynasty": "唐代",
    "content": "五度溪头踯躅红，嵩阳寺里讲时钟。春山处处行应好，一月看花到几峰。"
  },
  {
    "title": "南归",
    "author": "张籍",
    "dynasty": "唐代",
    "content": "促促念道路，四支不常宁。行车未及家，天外非尽程。骨肉待我欢，乡里望我荣。岂知东与西，憔悴竟无成。人言苦夜长，穷者不念明。惧离其寝寐，百忧伤性灵。世道多险薄，相劝毕中诚。远游无知音，不如商贾行。达人有常志，愚夫劳所营。旧山行去远，言归乐此生。"
  },
  {
    "title": "寄韩愈",
    "author": "张籍",
    "dynasty": "唐代",
    "content": "野馆非我室，新居未能安。读书避尘杂，方觉此地闲。过郭多园墟，桑果相接连。独游竟寂寞，如寄空云山。夏景常昼毒，密林无鸣蝉。临溪一盥濯，清去肢体烦。出林望曾城，君子在其间。戎府草章记，阻我此游盘。忆昔西潭时，并持钓鱼竿。共忻得鲂鲤，烹鲙于我前。      几朝还复来，叹息时独言。"
  },
  {
    "title": "夏日闲居",
    "author": "张籍",
    "dynasty": "唐代",
    "content": "多病逢迎少，闲居又一年。药看辰日合，茶过卯时煎。草长晴来地，虫飞晚后天。此时幽梦远，不觉到山边。"
  },
  {
    "title": "书怀寄王秘书",
    "author": "张籍",
    "dynasty": "唐代",
    "content": "白发如今欲满头，从来百事尽应休。只于触目须防病，不拟将心更养愁。下药远求新熟酒，看山多上最高楼。赖君同在京城住，每到花前免独游。"
  },
  {
    "title": "舞曲歌辞·白纻歌",
    "author": "张籍",
    "dynasty": "唐代",
    "content": "皎皎白纻白且鲜，将作春衫称少年。裁缝长短不能定，自持刀尺向姑前。复恐兰膏污纤指，常遣傍人收堕珥。衣裳著时寒食下，还把玉鞭鞭白马。"
  },
  {
    "title": "宫词",
    "author": "韩偓",
    "dynasty": "唐代",
    "content": "绣裙斜立正销魂，侍女移灯掩殿门。燕子不来花著雨，春风应自怨黄昏。"
  },
  {
    "title": "宿天竺寺，寄灵隐寺僧",
    "author": "张籍",
    "dynasty": "唐代",
    "content": "夜向灵溪息此身，风泉竹露净衣尘。月明石上堪同宿，那作山南山北人。"
  },
  {
    "title": "怀别",
    "author": "张籍",
    "dynasty": "唐代",
    "content": "仆人驱行轩，低昂出我门。离堂无留客，席上唯琴樽。古道随水曲，悠悠绕荒村。远程未奄息，别念在朝昏。端居愁岁永，独此留清景。岂无经过人，寻叹门巷静。君如天上雨，我如屋下井。无因同波流，愿作形与影。"
  },
  {
    "title": "寄苏州白二十二使君",
    "author": "张籍",
    "dynasty": "唐代",
    "content": "三朝出入紫微臣，头白金章未在身。登第早年同座主，题诗今日是州人。阊门柳色烟中远，茂苑莺声雨后新。此处吟诗向山寺，知君忘却曲江春。"
  },
  {
    "title": "与贾岛闲游",
    "author": "张籍",
    "dynasty": "唐代",
    "content": "水北原南草色新，雪消风暖不生尘。城中车马应无数，能解闲行有几人。"
  },
  {
    "title": "和韦开州盛山十二首。琵琶台",
    "author": "张籍",
    "dynasty": "唐代",
    "content": "台上绿萝春，闲登不待人。每当休暇日，著履戴纱巾。"
  },
  {
    "title": "和韦开州盛山十二首。桃坞",
    "author": "张籍",
    "dynasty": "唐代",
    "content": "春坞桃花发，多将野客游。日西殊未散，看望酒缸头。"
  },
  {
    "title": "和韦开州盛山十二首。宿云亭",
    "author": "张籍",
    "dynasty": "唐代",
    "content": "清净当深处，虚明向远开。卷帘无俗客，应只见云来。"
  },
  {
    "title": "春水曲",
    "author": "张籍",
    "dynasty": "唐代",
    "content": "鸭鸭，觜唼唼。青蒲生，春水狭。荡漾木兰船，中有双少年。少年醉，鸭不起。"
  },
  {
    "title": "宿临江驿",
    "author": "李中",
    "dynasty": "唐代",
    "content": "候馆寥寥辍棹过，酒醒无奈旅愁何。雨昏郊郭行人少，苇暗汀洲宿雁多。干禄已悲凋发鬓，结茅终愧负烟萝。篇章早晚逢知己，苦志忘形自有魔。"
  },
  {
    "title": "宿临江驿（一作宿江上，一作宿溪中驿）",
    "author": "张籍",
    "dynasty": "唐代",
    "content": "楚驿南渡口，夜深来客稀。月明见潮上，江静觉鸥飞。旅宿今已远，此行殊未归。离家久无信，又听捣寒衣。"
  },
  {
    "title": "相和歌辞。贾客乐",
    "author": "张籍",
    "dynasty": "唐代",
    "content": "金陵向西贾客多，船中生长乐风波。欲发移船近江口，船头祭神各浇酒。停杯共说远行期，入蜀经蛮远别离。金多众中为上客，夜夜算缗眠独迟。秋江初月猩猩语，孤帆夜发满湘渚。水工持楫防暗滩，直过山边及前侣。年年逐利西复东，姓名不在县籍中。农夫税多长辛苦，弃业长为贩卖翁。"
  },
  {
    "title": "相和歌辞。白头吟",
    "author": "张籍",
    "dynasty": "唐代",
    "content": "请君膝上琴，弹我白头吟。忆昔君前娇笑语，两情宛转如萦素。宫中为我起高楼，更开华池种芳树。春天百草秋始衰，弃我不待白头时。罗襦玉珥色未暗，今朝已道不相宜。扬州青铜作明镜，暗中持照不见影。人心回互自无穷，眼前好恶那能定。君恩已去若再返，菖蒲花生月长满。"
  },
  {
    "title": "陇头行",
    "author": "张籍",
    "dynasty": "唐代",
    "content": "陇头路断人不行，胡骑夜入凉州城。汉兵处处格斗死，一朝尽没陇西地。驱我边人胡中去，散放牛羊食禾黍。去年中国养子孙，今著毡裘学胡语。谁能更使李轻车，收取凉州入汉家。"
  },
  {
    "title": "寄白二十二舍人",
    "author": "张籍",
    "dynasty": "唐代",
    "content": "早知内诏过先辈，蹭蹬江南百事疏。湓浦城中为上佐，炉峰寺后著幽居。偏依仙法多求药，长共僧游不读书。三省比来名望重，肯容君去乐樵渔。"
  },
  {
    "title": "昆仑儿",
    "author": "张籍",
    "dynasty": "唐代",
    "content": "昆仑家住海中州，蛮客将来汉地游。言语解教秦吉了，波涛初过郁林洲。金环欲落曾穿耳，螺髻长卷不裹头。自爱肌肤黑如漆，行时半脱木绵裘。"
  },
  {
    "title": "山中秋夜",
    "author": "张籍",
    "dynasty": "唐代",
    "content": "寂寂山景静，幽人归去迟。横琴当月下，压酒及花时。冷露湿茆屋，暗泉冲竹篱。西峰采药伴，此夕恨无期。"
  },
  {
    "title": "晚秋闲居",
    "author": "张籍",
    "dynasty": "唐代",
    "content": "独坐高秋晚，萧条足远思。家贫常畏客，身老转怜儿。万种尽闲事，一生能几时。从来疏懒性，应只有僧知。"
  },
  {
    "title": "送稽亭山寺僧",
    "author": "张籍",
    "dynasty": "唐代",
    "content": "师住稽亭高处寺，斜廊曲阁倚云开。山门十里松间入，泉涧三重洞里来。名岳寻游今已遍，家城礼谒便应回。旧房到日闲吟后，林下还登说法台。"
  },
  {
    "title": "别离曲",
    "author": "张籍",
    "dynasty": "唐代",
    "content": "行人结束出门去，马蹄几时踏门路。忆昔君初纳彩时，不言身属辽阳戍。早知今日当别离，成君家计良为谁。男儿生身自有役，那得误我少年时。不如逐君征战死，谁能独老空闺里？"
  },
  {
    "title": "古苑杏花",
    "author": "张籍",
    "dynasty": "唐代",
    "content": "废苑杏花在，行人愁到时。独开新堑底，半露旧烧枝。晚色连荒辙，低阴覆折碑。茫茫古陵下，春尽又谁知。"
  },
  {
    "title": "酬白二十二舍人早春曲江见招",
    "author": "张籍",
    "dynasty": "唐代",
    "content": "曲江冰欲尽，风日已恬和。柳色看犹浅，泉声觉渐多。紫蒲生湿岸，青鸭戏新波。仙掖高情客，相招共一过。"
  },
  {
    "title": "送李司空赴镇襄阳",
    "author": "张籍",
    "dynasty": "唐代",
    "content": "中外兼权社稷臣，千官齐出拜行尘。再调公鼎勋庸盛，三受兵符宠命新。商路雪开旗旆展，楚堤梅发驿亭春。襄阳风景由来好，重与江山作主人。"
  },
  {
    "title": "病中酬元宗简",
    "author": "张籍",
    "dynasty": "唐代",
    "content": "东风渐暖满城春，独占幽居养病身。莫说樱桃花已发，今年不作看花人。"
  },
  {
    "title": "琴曲歌辞。乌夜啼引",
    "author": "张籍",
    "dynasty": "唐代",
    "content": "秦乌啼哑哑，夜啼长安吏人家。吏人得罪囚在狱，倾家卖产将自赎。少妇起听夜啼乌，知是官家有赦书。下床心喜不重寐，未明上堂贺舅姑。少妇语啼乌，汝啼慎勿虚。借汝庭树作高巢，年年不令伤尔雏。"
  },
  {
    "title": "离妇",
    "author": "张籍",
    "dynasty": "唐代",
    "content": "十载来夫家，闺门无瑕疵。薄命不生子，古制有分离。托身言同穴，今日事乖违。念君终弃捐，谁能强在兹。堂上谢姑嫜，长跪请离辞。姑嫜见我往，将决复沉疑。与我古时钏，留我嫁时衣。高堂拊我身，哭我于路陲。昔日初为妇，当君贫贱时。昼夜常纺织，不得事蛾眉。辛勤积黄金，济君寒与饥。洛阳买大宅，邯郸买侍儿。夫婿乘龙马，出入有光仪。将为富家妇，永为子孙资。谁谓出君门，一身上车归。有子未必荣，无子坐生悲。为人莫作女，作女实难为。"
  },
  {
    "title": "寄菖蒲",
    "author": "张籍",
    "dynasty": "唐代",
    "content": "石上生菖蒲，一寸十二节。仙人劝我食，令我头青面如雪。逢人寄君一绛囊，书中不得传此方。君能来作栖霞侣，与君同入丹玄乡。"
  },
  {
    "title": "寄远曲",
    "author": "张籍",
    "dynasty": "唐代",
    "content": "美人来去春江暖，江头无人湘水满。浣沙石上水禽栖，江南路长春日短。兰舟桂楫常渡江，无因重寄双琼珰。"
  },
  {
    "title": "杂歌谣辞。吴楚歌（一曰燕美人歌）",
    "author": "张籍",
    "dynasty": "唐代",
    "content": "庭前春鸟啄林声，红夹罗襦缝未成。今朝社日停针线，起向朱樱树下行。"
  },
  {
    "title": "古树",
    "author": "张籍",
    "dynasty": "唐代",
    "content": "古树枝柯少，枯来复几春。露根堪系马，空腹定藏人。蠹节莓苔老，烧痕霹雳新。若当江浦上，行客祭为神。"
  },
  {
    "title": "晚春过崔驸马东园",
    "author": "张籍",
    "dynasty": "唐代",
    "content": "闲园多好风，不意在街东。早早诗名远，长长酒性同。竹香新雨后，莺语落花中。莫遣经过少，年光渐觉空。"
  },
  {
    "title": "出塞（一作塞上曲）",
    "author": "张籍",
    "dynasty": "唐代",
    "content": "秋塞雪初下，将军远出师。分营长记火，放马不收旗。月冷边帐湿，沙昏夜探迟。征人皆白首，谁见灭胡时。"
  },
  {
    "title": "征西将",
    "author": "张籍",
    "dynasty": "唐代",
    "content": "黄沙北风起，半夜又翻营。战马雪中宿，探人冰上行。深山旗未展，阴碛鼓无声。几道征西将，同收碎叶城。"
  },
  {
    "title": "登咸阳北寺楼（一作登感化寺楼）",
    "author": "张籍",
    "dynasty": "唐代",
    "content": "高秋原上寺，下马一登临。渭水西来直，秦山南向深。旧宫人不住，荒碣路难寻。日暮凉风起，萧条多远心。"
  },
  {
    "title": "酬韩庶子",
    "author": "张籍",
    "dynasty": "唐代",
    "content": "西街幽僻处，正与懒相宜。寻寺独行远，借书常送迟。家贫无易事，身病足闲时。寂寞谁相问，只应君自知。"
  },
  {
    "title": "山头鹿",
    "author": "张籍",
    "dynasty": "唐代",
    "content": "山头鹿，角芟芟，尾促促。贫儿多租输不足，夫死未葬儿在狱。早日熬熬蒸野冈，禾黍不收无狱粮。县家唯忧少军食，谁能令尔无死伤。"
  },
  {
    "title": "听夜泉",
    "author": "张籍",
    "dynasty": "唐代",
    "content": "细泉深处落，夜久渐闻声。独起出门听，欲寻当涧行。还疑隔林远，复畏有风生。月下长来此，无人亦到明。"
  },
  {
    "title": "答开州韦使君寄车前子",
    "author": "张籍",
    "dynasty": "唐代",
    "content": "开州午日车前子，作药人皆道有神。惭愧使君怜病眼，三千馀里寄闲人。"
  },
  {
    "title": "送元宗简",
    "author": "张籍",
    "dynasty": "唐代",
    "content": "貂帽垂肩窄皂裘，雪深骑马向西州。暂时相见还相送，却闭闲门依旧愁。"
  },
  {
    "title": "太白老人",
    "author": "张籍",
    "dynasty": "唐代",
    "content": "日观东峰幽客住，竹巾藤带亦逢迎。暗修黄箓无人见，深种胡麻共犬行。洞里仙家常独往，壶中灵药自为名。春泉四面绕茅屋，日日唯闻杵臼声。"
  },
  {
    "title": "游子吟",
    "author": "孟郊",
    "dynasty": "唐代",
    "content": "慈母手中线，游子身上衣。临行密密缝，意恐迟迟归。谁言寸草心，报得三春晖。"
  },
  {
    "title": "登科后",
    "author": "孟郊",
    "dynasty": "唐代",
    "content": "昔日龌龊不足夸，今朝放荡思无涯。春风得意马蹄疾，一日看尽长安花。"
  },
  {
    "title": "劝学",
    "author": "孟郊",
    "dynasty": "唐代",
    "content": "击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。"
  },
  {
    "title": "古怨别",
    "author": "孟郊",
    "dynasty": "唐代",
    "content": "飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。"
  },
  {
    "title": "洛桥晚望",
    "author": "孟郊",
    "dynasty": "唐代",
    "content": "天津桥下冰初结，洛阳陌上人行绝。榆柳萧疏楼阁闲，月明直见嵩山雪。"
  },
  {
    "title": "烈女操",
    "author": "孟郊",
    "dynasty": "唐代",
    "content": "梧桐相待老，鸳鸯会双死。贞女贵殉夫，舍生亦如此。波澜誓不起，妾心古井水。"
  },
  {
    "title": "游终南山",
    "author": "孟郊",
    "dynasty": "唐代",
    "content": "南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。即此悔读书，朝朝近浮名。"
  },
  {
    "title": "古别离",
    "author": "孟郊",
    "dynasty": "唐代",
    "content": "欲别牵郎衣，郎今到何处？不恨归来迟，莫向临邛去。"
  },
  {
    "title": "结爱",
    "author": "孟郊",
    "dynasty": "唐代",
    "content": "心心复心心，结爱务在深。一度欲离别，千回结衣襟。结妾独守志，结君早归意。始知结衣裳，不如结心肠。坐结行亦结，结尽百年月。"
  },
  {
    "title": "秋怀十五首",
    "author": "孟郊",
    "dynasty": "唐代",
    "content": "孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。梧桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪夜色，鸟危巢焚辉。孀娥理故丝，弧哭抽馀噫。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍愡难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。老骨惧秋月，秋月刀剑棱。纤威不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，暮知欲何任。露才一见馋，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风饶吹嘘。秋深月清苦。虫老声粗疏。赪珠枝累累，芳金蔓舒舒。草木亦趣时，寒荣似春馀。自悲零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵似黄，秋节迸已穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志生多异感，运郁由邪衷。常思书破衣，至死教初重。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，姿行亦有随。语中失次第，身外生疮痍。桂蠧既潜污，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景芳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，晚饥心将崩。劝药左右愚，言语如见憎。耸耳噎神开，始知功用能。日中视馀疮，暗锁闻绳蝇。彼齅一何酷，此味半点凝。潜毒尔无猒，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易催。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空蓺文。所以詈更生，至今横絪缊。 "
  },
  {
    "title": "织妇辞",
    "author": "孟郊",
    "dynasty": "唐代",
    "content": "夫是田中郎，妾是田中女。当年嫁得君，为君秉机杼。筋力日已疲，不息窗下机。如何织纨素，自著蓝缕衣。官家榜村路，更索栽桑树。"
  },
  {
    "title": "寒地百姓吟",
    "author": "孟郊",
    "dynasty": "唐代",
    "content": "无火炙地眠，半夜皆立号。冷箭何处来，棘针风骚骚。霜吹破四壁，苦痛不可逃。高堂搥钟饮，到晓闻烹炮。寒者愿为蛾，烧死彼华膏。华膏隔仙罗，虚绕千万遭。到头落地死，踏地为游遨。游遨者是谁？君子为郁陶！"
  },
  {
    "title": "春雨后",
    "author": "孟郊",
    "dynasty": "唐代",
    "content": "昨夜一霎雨，天意苏群物。何物最先知，虚庭草争出。"
  },
  {
    "title": "巫山曲",
    "author": "孟郊",
    "dynasty": "唐代",
    "content": "巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。"
  },
  {
    "title": "怨诗",
    "author": "孟郊",
    "dynasty": "唐代",
    "content": "试妾与君泪，两地滴池水。看取芙蓉花，今年为谁死！"
  },
  {
    "title": "归信吟",
    "author": "孟郊",
    "dynasty": "唐代",
    "content": "泪墨洒为书，将寄万里亲。书去魂亦去，兀然空一身。"
  },
  {
    "title": "择友",
    "author": "孟郊",
    "dynasty": "唐代",
    "content": "兽中有人性，形异遭人隔。人中有兽心，几人能真识。古人形似兽，皆有大圣德。今人表似人，兽心安可测。虽笑未必和，虽哭未必戚。面结口头交，肚里生荆棘。好人常直道，不顺世间逆。恶人巧谄多，非义苟且得。若是效真人，坚心如铁石。不谄亦不欺，不奢复不溺。面无吝色容，心无诈忧惕。君子大道人，朝夕恒的的。"
  },
  {
    "title": "赠别崔纯亮",
    "author": "孟郊",
    "dynasty": "唐代",
    "content": "食荠肠亦苦，强歌声无欢。出门即有碍，谁谓天地宽。有碍非遐方，长安大道傍。小人智虑险，平地生太行。镜破不改光，兰死不改香。始知君子心，交久道益彰。君心与我怀，离别俱回遑。譬如浸蘖泉，流苦已日长。忍泣目易衰，忍忧形易伤。项籍岂不壮，贾生岂不良。当其失意时，涕泗各沾裳。古人劝加餐，此餐难自强。一饭九祝噎，一嗟十断肠。况是儿女怨，怨气凌彼苍。彼苍若有知，白日下清霜。今朝始惊叹，碧落空茫茫。"
  },
  {
    "title": "旅行",
    "author": "孟郊",
    "dynasty": "唐代",
    "content": "楚水结冰薄，楚云为雨微。野梅参差发，旅榜逍遥归。"
  },
  {
    "title": "投赠张端公",
    "author": "孟郊",
    "dynasty": "唐代",
    "content": "君子量不极，胸吞百川流。嫉邪霜气直，问俗春辞柔。日户昼辉静，月杯夜景幽。咏惊芙蓉发，笑激风飚秋。鸾步独无侣，鹤音仍寡俦。幸沾分寸顾，散此千万忧。"
  },
  {
    "title": "赠郑夫子鲂",
    "author": "孟郊",
    "dynasty": "唐代",
    "content": "天地入胸臆，吁嗟生风雷。文章得其微，物象由我裁。宋玉逞大句，李白飞狂才。苟非圣贤心，孰与造化该。勉矣郑夫子，骊珠今始胎。"
  },
  {
    "title": "上达奚舍人",
    "author": "孟郊",
    "dynasty": "唐代",
    "content": "北山少日月，草木苦风霜。贫士在重坎，食梅有酸肠。万俗皆走圆，一身犹学方。常恐众毁至，春叶成秋黄。大贤秉高鉴，公烛无私光。暗室晓未及，幽行涕空行。"
  },
  {
    "title": "夜感自遣",
    "author": "孟郊",
    "dynasty": "唐代",
    "content": "夜学晓未休，苦吟神鬼愁。如何不自闲，心与身为雠。死辱片时痛，生辱长年羞。清桂无直枝，碧江思旧游。"
  },
  {
    "title": "苦寒吟",
    "author": "孟郊",
    "dynasty": "唐代",
    "content": "天寒色青苍，北风叫枯桑。厚冰无裂文，短日有冷光。敲石不得火，壮阴夺正阳。调苦竟何言，冻吟成此章。"
  },
  {
    "title": "雪",
    "author": "杜荀鹤",
    "dynasty": "唐代",
    "content": "风搅长空寒骨生，光于晓色报窗明。江湖不见飞禽影，岩谷时闻折竹声。巢穴几多相似处，路岐兼得一般平。拥袍公子休言冷，中有樵夫跣足行。"
  },
  {
    "title": "借车",
    "author": "孟郊",
    "dynasty": "唐代",
    "content": "借车载家具，家具少于车。借者莫弹指，贫穷何足嗟。百年徒役走，万事尽随花。"
  },
  {
    "title": "闻夜啼赠刘正元",
    "author": "孟郊",
    "dynasty": "唐代",
    "content": "寄泣须寄黄河泉，此中怨声流彻天。愁人独有夜灯见，一纸乡书泪滴穿。"
  },
  {
    "title": "望夫石",
    "author": "王安石",
    "dynasty": "宋代",
    "content": "云鬟烟鬓与谁期，一去天边更不归。还似九疑山下女，千秋长望舜裳衣。"
  },
  {
    "title": "落第",
    "author": "赵嘏",
    "dynasty": "唐代",
    "content": "九陌初晴处处春，不能回避看花尘。由来得丧非吾事，本是钓鱼船上人。"
  },
  {
    "title": "与韩愈、李翱、张籍话别",
    "author": "孟郊",
    "dynasty": "唐代",
    "content": "朱弦奏离别，华灯少光辉。物色岂有异，人心顾将违。客程殊未已，岁华忽然微。秋桐故叶下，寒露新雁飞。远游起重恨，送人念先归。夜集类饥鸟，晨光失相依。马迹绕川水，雁书还闺闱。常恐亲朋阻，独行知虑非。"
  },
  {
    "title": "春愁",
    "author": "韦庄",
    "dynasty": "唐代",
    "content": "自有春愁正断魂，不堪芳草思王孙。落花寂寂黄昏雨，深院无人独倚门。"
  },
  {
    "title": "杂曲歌辞。游侠行",
    "author": "孟郊",
    "dynasty": "唐代",
    "content": "壮士性刚决，火中见石裂。杀人不回头，轻生如暂别。岂知眼有泪，肯白头上发。平生无恩酬，剑闲一百月。"
  },
  {
    "title": "烂柯石",
    "author": "孟郊",
    "dynasty": "唐代",
    "content": "仙界一日内，人间千载穷。双棋未遍局，万物皆为空。樵客返归路，斧柯烂从风。唯馀石桥在，犹自凌丹虹。"
  },
  {
    "title": "杏殇（杏殇，花乳也，霜翦而落，因悲昔婴，故作是诗）",
    "author": "孟郊",
    "dynasty": "唐代",
    "content": "冻手莫弄珠，弄珠珠易飞。惊霜莫翦春，翦春无光辉。零落小花乳，斓斑昔婴衣。拾之不盈把，日暮空悲归。地上空拾星，枝上不见花。哀哀孤老人，戚戚无子家。岂若没水凫，不如拾巢鸦。浪鷇破便飞，风雏袅相夸。芳婴不复生，向物空悲嗟。应是一线泪，入此春木心。枝枝不成花，片片落翦金。春寿何可长，霜哀亦已深。常时洗芳泉，此日洗泪襟。儿生月不明，儿死月始光。儿月两相夺，儿命果不长。如何此英英，亦为吊苍苍。甘为堕地尘，不为末世芳。踏地恐土痛，损彼芳树根。此诚天不知，翦弃我子孙。垂枝有千落，芳命无一存。谁谓生人家，春色不入门。冽冽霜杀春，枝枝疑纤刀。木心既零落，山窍空呼号。班班落地英，点点如明膏。始知天地间，万物皆不牢。哭此不成春，泪痕三四斑。失芳蝶既狂，失子老亦孱。且无生生力，自有死死颜。灵凤不衔诉，谁为扣天关。此儿自见灾，花发多不谐。穷老收碎心，永夜抱破怀。声死更何言，意死不必喈。病叟无子孙，独立犹束柴。霜似败红芳，剪啄十数双。参差呻细风，噞喁沸浅江。泣凝不可消，恨壮难自降。空遗旧日影，怨彼小书窗。"
  },
  {
    "title": "听蓝溪僧为元居士说维摩经",
    "author": "孟郊",
    "dynasty": "唐代",
    "content": "古树少枝叶，真僧亦相依。山木自曲直，道人无是非。手持维摩偈，心向居士归。空景忽开霁，雪花犹在衣。洗然水溪昼，寒物生光辉。"
  },
  {
    "title": "悼幼子",
    "author": "孟郊",
    "dynasty": "唐代",
    "content": "一闭黄蒿门，不闻白日事。生气散成风，枯骸化为地。负我十年恩，欠尔千行泪。洒之北原上，不待秋风至。"
  },
  {
    "title": "酒德",
    "author": "孟郊",
    "dynasty": "唐代",
    "content": "酒是古明镜，辗开小人心。醉见异举止，醉闻异声音。酒功如此多，酒屈亦以深。罪人免罪酒，如此可为箴。"
  },
  {
    "title": "婵娟篇",
    "author": "孟郊",
    "dynasty": "唐代",
    "content": "花婵娟，泛春泉。竹婵娟，笼晓烟。妓婵娟，不长妍。月婵娟，真可怜。夜半姮娥朝太一，人间本自无灵匹。汉宫承宠不多时，飞燕婕妤相妒嫉。"
  },
  {
    "title": "偶作",
    "author": "陆龟蒙",
    "dynasty": "唐代",
    "content": "双眉初出茧，两鬓正藏鸦。自有王昌在，何劳近宋家。"
  },
  {
    "title": "观种树",
    "author": "孟郊",
    "dynasty": "唐代",
    "content": "种树皆待春，春至难久留。君看朝夕花，谁免离别愁。心意已零落，种之仍未休。胡为好奇者，无事自买忧。"
  },
  {
    "title": "长安旅情",
    "author": "孟郊",
    "dynasty": "唐代",
    "content": "尽说青云路，有足皆可至。我马亦四蹄，出门似无地。玉京十二楼，峨峨倚青翠。下有千朱门，何门荐孤士。"
  },
  {
    "title": "结交",
    "author": "孟郊",
    "dynasty": "唐代",
    "content": "铸镜须青铜，青铜易磨拭。结交远小人，小人难姑息。铸镜图鉴微，结交图相依。凡铜不可照，小人多是非。"
  },
  {
    "title": "闻砧",
    "author": "孟郊",
    "dynasty": "唐代",
    "content": "杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。"
  },
  {
    "title": "赠李观",
    "author": "孟郊",
    "dynasty": "唐代",
    "content": "谁言形影亲，灯灭影去身。谁言鱼水欢，水竭鱼枯鳞。昔为同恨客，今为独笑人。舍予在泥辙，飘迹上云津。卧木易成蠹，弃花难再春。何言对芳景，愁望极萧晨。埋剑谁识气，匣弦日生尘。愿君语高风，为余问苍旻。"
  },
  {
    "title": "答友人赠炭",
    "author": "孟郊",
    "dynasty": "唐代",
    "content": "青山白屋有仁人，赠炭价重双乌银。驱却坐上千重寒，烧出炉中一片春。吹霞弄日光不定，暖得曲身成直身。"
  },
  {
    "title": "吊卢殷",
    "author": "孟郊",
    "dynasty": "唐代",
    "content": "诗人多清峭，饿死抱空山。白云既无主，飞出意等闲。久病床席尸，护丧童仆孱。故书穷鼠啮，狼藉一室间。君归新鬼乡，我面古玉颜。羞见入地时，无人叫追攀。百泉空相吊，日久哀潺潺。唧唧复唧唧，千古一月色。新新复新新，千古一花春。邙风噫孟郊，嵩秋葬卢殷。北邙前后客，相吊为埃尘。北邙棘针草，泪根生苦辛。烟火不自暖，筋力早已贫。幽荐一杯泣，泻之清洛滨。添为断肠声，愁杀长别人。棘针风相号，破碎诸苦哀。苦哀不可闻，掩耳亦入来。哭弦多煎声，恨涕有馀摧。噫贫气已焚，噫死心更灰。梦世浮闪闪，泪波深洄洄。薤歌一以去，蒿闭不复开。登封草木深，登封道路微。日月不与光，莓苔空生衣。可怜无子翁，蚍蜉缘病肌。挛卧岁时长，涟涟但幽噫。幽噫虎豹闻，此外相访稀。至亲唯有诗，抱心死有归。河南韩先生，后君作因依。磨一片嵌岩，书千古光辉。贤人无计校，生苦死徒夸。他名润子孙，君名润泥沙。可惜千首文，闪如一朝花。零落难苦言，起坐空惊嗟。耳闻陋巷生，眼见鲁山君。饿死始有名，饿名高氛氲。戆叟老壮气，感之为忧云。所忧唯一泣，古今相纷纷。平生与君说，逮此俱云云。初识漆鬓发，争为新文章。夜踏明月桥，店饮吾曹床。醉啜二杯酿，名郁一县香。寺中摘梅花，园里翦浮芳。高嗜绿蔬羹，意轻肥腻羊。吟哦无滓韵，言语多古肠。白首忽然至，盛年如偷将。清浊俱莫追，何须骂沧浪。前贤多哭酒，哭酒免哭心。后贤试衔之，哀至无不深。少年哭酒时，白发亦已侵。老年哭酒时，声韵随生沉。寄言哭酒宾，勿作登封音。登封徒放声，天地竟难寻。同人少相哭，异类多相号。始知禽兽痴，却至天然高。非子病无泪，非父念莫劳。如何裁亲疏，用礼如用刀。孤丧鲜匍匐，闭哀抱郁陶。烦他手中葬，诚信焉能褒。嗟嗟无子翁，死弃如脱毛。圣人哭贤人，骨化气为星。文章飞上天，列宿增晶荧。前古文可数，今人文亦灵。高名称谪仙，升降曾莫停。有文死更香，无文生亦腥。为君铿好辞，永传作谧宁。"
  },
  {
    "title": "上包祭酒",
    "author": "孟郊",
    "dynasty": "唐代",
    "content": "岳岳冠盖彦，英英文字雄。琼音独听时，尘韵固不同。春云生纸上，秋涛起胸中。时吟五君咏，再举七子风。何幸松桂侣，见知勤苦功。愿将黄鹤翅，一借飞云空。"
  },
  {
    "title": "赠韩郎中愈",
    "author": "孟郊",
    "dynasty": "唐代",
    "content": "何以定交契，赠君高山石。何以保贞坚，赠君青松色。贫居过此外，无可相彩饰。闻君硕鼠诗，吟之泪空滴。硕鼠既穿墉，又啮机上丝。穿墉有闲土，啮丝无馀衣。朝吟枯桑柘，暮泣空杼机。岂是无巧妙，丝断将何施。众人尚肥华，志士多饥羸。愿君保此节，天意当察微。前日远别离，今日生白发。欲知万里情，晓卧半床月。常恐百虫秋，使我芳草歇。"
  },
  {
    "title": "吊国殇",
    "author": "孟郊",
    "dynasty": "唐代",
    "content": "徒言人最灵，白骨乱纵横。如何当春死，不及群草生。尧舜宰乾坤，器农不器兵。秦汉盗山岳，铸杀不铸耕。天地莫生金，生金人竞争。"
  },
  {
    "title": "求友",
    "author": "孟郊",
    "dynasty": "唐代",
    "content": "北风临大海，坚冰临河面。下有大波澜，对之无由见。求友须在良，得良终相善。求友若非良，非良中道变。欲知求友心，先把黄金炼。"
  },
  {
    "title": "赠剑客李园联句",
    "author": "孟郊",
    "dynasty": "唐代",
    "content": "天地有灵术，得之者惟君。 ——孟郊筑炉地区外，积火烧氛氲。 ——韩愈照海铄幽怪，满空歊异氛。 ——孟郊山磨电奕奕，水淬龙蝹蝹。 ——韩愈太一装以宝，列仙篆其文。 ——孟郊可用慑百神，岂惟壮三军。 ——韩愈有时幽匣吟，忽似深潭闻。 ——孟郊风胡久已死，此剑将谁分。 ——韩愈行当献天子，然后致殊勋。 ——孟郊岂如丰城下，空有斗间云。 ——韩愈"
  },
  {
    "title": "送崔爽之湖南",
    "author": "孟郊",
    "dynasty": "唐代",
    "content": "江与湖相通，二水洗高空。定知一日帆，使得千里风。雪唱与谁和，俗情多不通。何当逸翮纵，飞起泥沙中。"
  },
  {
    "title": "再下第",
    "author": "孟郊",
    "dynasty": "唐代",
    "content": "一夕九起嗟，梦短不到家。两度长安陌，空将泪见花。"
  },
  {
    "title": "招文士饮",
    "author": "孟郊",
    "dynasty": "唐代",
    "content": "曹刘不免死，谁敢负年华。文士莫辞酒，诗人命属花。退之如放逐，李白自矜夸。万古忽将似，一朝同叹嗟。何言天道正，独使地形斜。南士愁多病，北人悲去家。梅芳已流管，柳色未藏鸦。相劝罢吟雪，相从愁饮霞。醒时不可过，愁海浩无涯。"
  },
  {
    "title": "赠农人",
    "author": "孟郊",
    "dynasty": "唐代",
    "content": "劝尔勤耕田，盈尔仓中粟。劝尔伐桑株，减尔身上服。清霜一委地，万草色不绿。狂飙一入林，万叶不著木。青春如不耕，何以自结束。"
  },
  {
    "title": "长安早春",
    "author": "孟郊",
    "dynasty": "唐代",
    "content": "旭日朱楼光，东风不惊尘。公子醉未起，美人争探春。探春不为桑，探春不为麦。日日出西园，只望花柳色。乃知田家春，不入五侯宅。"
  },
  {
    "title": "答韩愈、李观别，因献张徐州",
    "author": "孟郊",
    "dynasty": "唐代",
    "content": "富别愁在颜，贫别愁销骨。懒磨旧铜镜，畏见新白发。古树春无花，子规啼有血。离弦不堪听，一听四五绝。世途非一险，俗虑有千结。有客步大方，驱车独迷辙。故人韩与李，逸翰双皎洁。哀我摧折归，赠词纵横设。徐方国东枢，元戎天下杰。祢生投刺游，王粲吟诗谒。高情无遗照，朗抱开晓月。有土不埋冤，有仇皆为雪。愿为直草木，永向君地列。愿为古琴瑟，永向君听发。欲识丈夫心，曾将孤剑说。"
  },
  {
    "title": "寒溪",
    "author": "孟郊",
    "dynasty": "唐代",
    "content": "霜洗水色尽，寒溪见纤鳞。幸临虚空镜，照此残悴身。潜滑不自隐，露底莹更新。豁如君子怀，曾是危陷人。始明浅俗心，夜结朝已津。净漱一掬碧，远消千虑尘。始知泥步泉，莫与山源邻。洛阳岸边道，孟氏庄前溪。舟行素冰折，声作青瑶嘶。绿水结绿玉，白波生白珪。明明宝镜中，物物天照齐。仄步下危曲，攀枯闻孀啼。霜芬稍消歇，凝景微茫齐。痴坐直视听，戆行失踪蹊。岸童劚棘劳，语言多悲凄。晓饮一杯酒，踏雪过清溪。波澜冻为刀，剸割凫与鹥.宿羽皆翦弃，血声沉沙泥。独立欲何语，默念心酸嘶。冻血莫作春，作春生不齐。冻血莫作花，作花发孀啼。幽幽棘针村，冻死难耕犁。篙工磓玉星，一路随迸萤。朔冻哀彻底，獠馋咏潜鯹.冰齿相磨啮，风音酸铎铃。清悲不可逃，洗出纤悉听。碧潋卷已尽，彩缕飞飘零。下蹑滑不定，上栖折难停。哮嘐呷喢冤，仰诉何时宁。一曲一直水，白龙何鳞鳞。冻飙杂碎号，齑音坑谷辛。柧椾吃无力，飞走更相仁。猛弓一折弦，馀喘争来宾。大严此之立，小杀不复陈。皎皎何皎皎，氤氲复氤氲。瑞晴刷日月，高碧开星辰。独立两脚雪，孤吟千虑新。天欃徒昭昭，箕舌虚龂龂。尧圣不听汝，孔微亦有臣。谏书竟成章，古义终难陈。因冻死得食，杀风仍不休。以兵为仁义，仁义生刀头。刀头仁义腥，君子不可求。波澜抽剑冰，相劈如仇雠。尖雪入鱼心，鱼心明愀愀。怳如罔两说，似诉割切由。谁使异方气，入此中土流。翦尽一月春，闭为百谷幽。仰怀新霁光，下照疑忧愁。溪老哭甚寒，涕泗冰珊珊。飞死走死形，雪裂纷心肝。剑刃冻不割，弓弦强难弹。常闻君子武，不食天杀残。劚玉掩骼胔，吊琼哀阑干。溪风摆馀冻，溪景衔明春。玉消花滴滴，虬解光鳞鳞。悬步下清曲，消期濯芳津。千里冰裂处，一勺暖亦仁。凝精互相洗，漪涟竞将新。忽如剑疮尽，初起百战身。"
  },
  {
    "title": "杂曲歌辞。古离别二首",
    "author": "孟郊",
    "dynasty": "唐代",
    "content": "松山云缭绕，萍路水分离。云去有归日，水分无合时。春芳役双眼，春色柔四支。杨柳织别愁，千条万条丝。山川古今路，纵横无断绝。来往天地间，人皆有离别。行衣未束带，中肠已先结。不用看镜中，自知生白发。欲陈去留意，声向言前咽。愁结填心胸，茫茫若为说。荒郊烟莽苍，旷野风凄切。处处得相随，人那不如月。"
  },
  {
    "title": "琴曲歌辞。湘妃怨",
    "author": "孟郊",
    "dynasty": "唐代",
    "content": "南巡竟不返，帝子怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉佩不可亲，裴回烟波夕。"
  },
  {
    "title": "伤春",
    "author": "杨万里",
    "dynasty": "宋代",
    "content": "准拟今春乐事浓，依然枉却一东风。年年不带看花眼，不是愁中即病中。"
  },
  {
    "title": "横吹曲辞。折杨柳",
    "author": "孟郊",
    "dynasty": "唐代",
    "content": "杨柳多短枝，短枝多别离。赠远累攀折，柔条安得垂。青春有定节，离别无定时。但恐人别促，不怨来迟迟。莫言短枝条，中有长相思。朱颜与绿杨，并在别离期。楼上春风过，风前杨柳歌。枝疏缘别苦，曲怨为年多。花惊燕地雪，叶映楚池波。谁堪别离此，征戍在交河。"
  },
  {
    "title": "相和歌辞。杂怨三首",
    "author": "孟郊",
    "dynasty": "唐代",
    "content": "夭桃花清晨，游女红粉新。夭桃花薄暮，游女红粉故。树有百年花，人无一定颜。花送人老尽，人悲花自闲。贫女镜不明，寒花日少容。暗蛩有虚织，短线无长缝。浪水不可照，狂夫不可从。浪水多散影，狂夫多异踪。持此一生薄，空成百恨浓。忆人莫至悲，至悲空自衰。寄人莫翦衣，翦衣未必归。朝为双蒂花，暮为四散飞。花落却绕树，游子不顾期。"
  },
  {
    "title": "长安羁旅行",
    "author": "孟郊",
    "dynasty": "唐代",
    "content": "十日一理发，每梳飞旅尘。三旬九过饮，每食唯旧贫。万物皆及时，独余不觉春。失名谁肯访，得意争相亲。直木有恬翼，静流无躁鳞。始知喧竞场，莫处君子身。野策藤竹轻，山蔬薇蕨新。潜歌归去来，事外风景真。"
  },
  {
    "title": "戏赠无本",
    "author": "孟郊",
    "dynasty": "唐代",
    "content": "长安秋声干，木叶相号悲。瘦僧卧冰凌，嘲咏含金痍。金痍非战痕，峭病方在兹。诗骨耸东野，诗涛涌退之。有时踉跄行，人惊鹤阿师。可惜李杜死，不见此狂痴。燕僧耸听词，袈裟喜新翻。北岳厌利杀，玄功生微言。天高亦可飞，海广亦可源。文章杳无底，劚掘谁能根。梦灵仿佛到，对我方与论。拾月鲸口边，何人免为吞。燕僧摆造化，万有随手奔。补缀杂霞衣，笑傲诸贵门。将明文在身，亦尔道所存。朔雪凝别句，朔风飘征魂。再期嵩少游，一访蓬萝村。春草步步绿，春山日日暄。遥莺相应吟，晚听恐不繁。相思塞心胸，高逸难攀援。"
  },
  {
    "title": "送豆卢策归别墅",
    "author": "孟郊",
    "dynasty": "唐代",
    "content": "短松鹤不巢，高石云不栖。君今潇湘去，意与云鹤齐。力买奇险地，手开清浅溪。身披薜荔衣，山陟莓苔梯。一卷冰雪文，避俗常自携。"
  },
  {
    "title": "答姚怤见寄",
    "author": "孟郊",
    "dynasty": "唐代",
    "content": "日月不同光，昼夜各有宜。贤哲不苟合，出处亦待时。而我独迷见，意求异士知。如将舞鹤管，误向惊凫吹。大雅难具陈，正声易漂沦。君有丈夫泪，泣人不泣身。行吟楚山玉，义泪沾衣巾。"
  },
  {
    "title": "登科居",
    "author": "孟郊",
    "dynasty": "唐代",
    "content": "昔日齷齪不足夸，今朝放荡思无崖。春风得意马蹄疾，一日看尽长安花。"
  },
  {
    "title": "遣兴联句",
    "author": "孟郊",
    "dynasty": "唐代",
    "content": "我心随月光，写君庭中央。 ——孟郊月光有时晦，我心安所忘。 ——韩愈常恐金石契，断为相思肠。 ——孟郊平生无百岁，岐路有四方。 ——韩愈四方各异俗，适异非所将。 ——孟郊驽蹄顾挫秣，逸翮遗稻粱。 ——韩愈时危抱独沈，道泰怀同翔。 ——孟郊独居久寂默，相顾聊慨慷。 ——韩愈慨慷丈夫志，可以曜锋铓。 ——孟郊蘧宁知卷舒，孔颜识行藏。 ——韩愈殷鉴谅不远，佩兰永芬芳。 ——孟郊苟无夫子听，谁使知音扬。 ——韩愈"
  },
  {
    "title": "独愁",
    "author": "孟郊",
    "dynasty": "唐代",
    "content": "前日远别离，昨日生白发。欲知万里情，晓卧半床月。常恐百虫鸣，使我芳草歇。"
  },
  {
    "title": "送丹霞子阮芳颜上人归山",
    "author": "孟郊",
    "dynasty": "唐代",
    "content": "松色不肯秋，玉性不可柔。登山须正路，饮水须直流。倩鹤附书信，索云作衣裘。仙村莫道远，枉策招交游。"
  },
  {
    "title": "送柳淳",
    "author": "孟郊",
    "dynasty": "唐代",
    "content": "青山临黄河，下有长安道。世上名利人，相逢不知老。"
  },
  {
    "title": "连州吟",
    "author": "孟郊",
    "dynasty": "唐代",
    "content": "春风朝夕起，吹绿日日深。试为连州吟，泪下不可禁。连山何连连，连天碧岑岑。哀猿哭花死，子规裂客心。兰芷结新佩，潇湘遗旧音。怨声能翦弦，坐抚零落琴。羽翼不自有，相追力难任。唯凭方寸灵，独夜万里寻。方寻魂飘飖，南梦山岖嶔。仿佛惊魍魉，悉窣闻枫林。正直被放者，鬼魅无所侵。贤人多安排，俗士多虚钦。孤怀吐明月，众毁铄黄金。愿君保玄曜，壮志无自沉。朝亦连州吟，暮亦连州吟。连州果有信，一纸万里心。开缄白云断，明月堕衣襟。南风嘶舜琯，苦竹动猿音。万里愁一色，潇湘雨淫淫。两剑忽相触，双蛟恣浮沉。斗水正回斡，倒流安可禁。空愁江海信，惊浪隔相寻。"
  },
  {
    "title": "杂曲歌辞。出门行二首",
    "author": "孟郊",
    "dynasty": "唐代",
    "content": "长河悠悠去无极，百龄同此可叹息。秋风白露沾人衣，壮心凋落夺颜色。少年出门将诉谁，川无梁兮路无岐。一闻陌上苦寒奏，使我伫立惊且悲。君今得意厌粱肉，岂复念我贫贱时。海风萧萧天雨霜，穷愁独坐夜何长。驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。"
  },
  {
    "title": "横吹曲辞。长安道",
    "author": "韦应物",
    "dynasty": "唐代",
    "content": "汉家宫殿含云烟，两宫十里相连延。晨霞出没弄丹阙，春雨依微自甘泉。春雨依微春尚早，长安贵游爱芳草。宝马横来下建章，香车却转避驰道。贵游谁最贵，卫霍世难比。何能蒙主恩，幸遇边尘起。归来甲第拱皇居。朱门峨峨临九衢，中有流苏合欢之宝帐，一百二十凤凰罗列含明珠。下有锦铺翠被之粲烂，博山吐香五云散。丽人绮阁情飘飖，头上鸳钗双翠翘，低鬟曳袖回春雪，聚黛一声愁碧霄。山珍海错弃藩篱，烹犊炰羔如折葵。既请列侯封部曲，还将金印授庐儿。欢荣若此何所苦，但苦白日西南驰。"
  },
  {
    "title": "审交",
    "author": "孟郊",
    "dynasty": "唐代",
    "content": "种树须择地，恶土变木根。结交若失人，中道生谤言。君子芳桂性，春荣冬更繁。小人槿花心，朝在夕不存。莫蹑冬冰坚，中有潜浪翻。唯当金石交，可以贤达论。"
  },
  {
    "title": "去妇",
    "author": "孟郊",
    "dynasty": "唐代",
    "content": "君心匣中镜，一破不复全。妾心藕中丝，虽断犹牵连。安知御轮士，今日翻回辕。一女事一夫，安可再移天。君听去鹤言，哀哀七丝弦。"
  },
  {
    "title": "自惜",
    "author": "孟郊",
    "dynasty": "唐代",
    "content": "倾尽眼中力，抄诗过与人。自悲风雅老，恐被巴竹嗔。零落雪文字，分明镜精神。坐甘冰抱晚，永谢酒怀春。徒有言言旧，惭无默默新。始惊儒教误，渐与佛乘亲。"
  },
  {
    "title": "秋夕贫居述怀",
    "author": "孟郊",
    "dynasty": "唐代",
    "content": "卧冷无远梦，听秋酸别情。高枝低枝风，千叶万叶声。浅井不供饮，瘦田长废耕。今交非古交，贫语闻皆轻。"
  },
  {
    "title": "游华山云台观",
    "author": "孟郊",
    "dynasty": "唐代",
    "content": "华岳独灵异，草木恒新鲜。山尽五色石，水无一色泉。仙酒不醉人，仙芝皆延年。夜闻明星馆，时韵女萝弦。敬兹不能寐，焚柏吟道篇。"
  },
  {
    "title": "嵩少",
    "author": "孟郊",
    "dynasty": "唐代",
    "content": "沙弥舞袈裟，走向踯躅飞。闲步亦惺惺，芳援相依依。噎塞春咽喉，蜂蝶事光辉。群嬉且已晚，孤引将何归。流艳去不息，朝英亦疏微。"
  },
  {
    "title": "游枋口",
    "author": "孟郊",
    "dynasty": "唐代",
    "content": "一步复一步，出行千里幽。为取山水意，故作寂寞游。太行青巅高，枋口碧照浮。明明无底镜，泛泛忘机鸥。老逸不自限，病狂不可周。恣闲饶淡薄，怠玩多淹留。芳物竞晼晚，绿梢挂新柔。和友莺相绕，言语亦以稠。始知万类然，静躁难相求。耸我残病骨，健如一仙人。镜中照千里，镜浪洞百神。此神日月华，不作寻常春。三十夜皆明，四时昼恒新。鸟声尽依依，兽心亦忻忻。澄幽出所怪，闪异坐微絪.可来复可来，此地灵相亲。"
  },
  {
    "title": "石淙（一作五淙十首）",
    "author": "孟郊",
    "dynasty": "唐代",
    "content": "岩谷不自胜，水木幽奇多。朔风入空曲，泾流无大波。迢递径难尽，参差势相罗。雪霜有时洗，尘土无由和。洁冷诚未厌，晚步将如何。出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。荒策每恣远，戆步难自回。已抱苔藓疾，尚凌潺湲隈。驿骥苦衔勒，笼禽恨摧颓。实力苟未足，浮夸信悠哉。顾惟非时用，静言还自咍。朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。空谷耸视听，幽湍泽心灵。疾流脱鳞甲，叠岸冲风霆。丹巘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻夸大言，下顾皆细萍。百尺明镜流，千曲寒星飞。为君洗故物，有色如新衣。不饮泥土污，但饮雪霜饥。石棱玉纤纤，草色琼霏霏。谷磑有馀力，溪舂亦多机。从来一智萌，能使众利归。因之山水中，喧然论是非。入深得奇趣，升险为良跻。搜胜有闻见，逃俗无踪蹊。穴流恣回转，窍景忘东西。戆兽鲜猜惧，罗人巧罝罤.幽驰异处所，忍虑多端倪。虚获我何饱，实归彼非迷。斯文浪云洁，此旨谁得齐。屑珠泻潺湲，裂玉何威瑰。若调千瑟弦，未果一曲谐。古骇毛发栗，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。昔浮南渡飙，今攀朔山景。物色多瘦削，吟笑还孤永。日月冻有棱，雪霜空无影。玉喷不生冰，瑶涡旋成井。潜角时耸光，隐鳞乍漂冏。再吟获新胜，返步失前省。惬怀虽已多，惕虑未能整。颓阳落何处，升魄衔疏岭。圣朝搜岩谷，此地多遗玩。怠惰成远游，顽疏恣灵观。劲飙刷幽视，怒水慑馀懦。曾是结芳诚，远兹勉流倦。冰条耸危虑，霜翠莹遐眄。物诱信多端，荒寻谅难遍。去矣朔之隅，翛然楚之甸。"
  },
  {
    "title": "叹命",
    "author": "孟郊",
    "dynasty": "唐代",
    "content": "三十年来命，唯藏一卦中。题诗还问易，问易蒙复蒙。本望文字达，今因文字穷。影孤别离月，衣破道路风。归去不自息，耕耘成楚农。"
  },
  {
    "title": "小隐吟",
    "author": "孟郊",
    "dynasty": "唐代",
    "content": "我饮不在醉，我欢长寂然。酌溪四五盏，听弹两三弦。炼性静栖白，洗情深寄玄。号怒路傍子，贪败不贪全。"
  },
  {
    "title": "西上经灵宝观（观即尹真人旧宅）",
    "author": "孟郊",
    "dynasty": "唐代",
    "content": "道士无白发，语音灵泉清。青松多寿色，白石恒夜明。放步霁霞起，振衣华风生。真文秘中顶，宝气浮四楹。一片古关路，万里今人行。上仙不可见，驱策徒西征。"
  },
  {
    "title": "古意赠梁肃补阙",
    "author": "孟郊",
    "dynasty": "唐代",
    "content": "曲木忌日影，谗人畏贤明。自然照烛间，不受邪佞轻。不有百炼火，孰知寸金精。金铅正同炉，愿分精与粗。"
  },
  {
    "title": "大隐坊。赵记室俶在职无事",
    "author": "孟郊",
    "dynasty": "唐代",
    "content": "卑静身后老，高动物先摧。方圆水任器，刚劲木成灰。大道母群物，达人腹众才。时吟尧舜篇，心向无为开。彼隐山万曲，我隐酒一杯。公庭何所有，日日清风来。"
  },
  {
    "title": "送别崔寅亮下第",
    "author": "孟郊",
    "dynasty": "唐代",
    "content": "天地唯一气，用之自偏颇。忧人成苦吟，达士为高歌。君子识不浅，桂枝忧更多。岁晏期攀折，时归且婆娑。素质如削玉，清词若倾河。虬龙未化时，鱼鳖同一波。去矣当自适，故乡饶薜萝。"
  },
  {
    "title": "汴州留别韩愈",
    "author": "孟郊",
    "dynasty": "唐代",
    "content": "不饮浊水澜，空滞此汴河。坐见绕岸水，尽为还海波。四时不在家，弊服断线多。远客独憔悴，春英落婆娑。汴水饶曲流，野桑无直柯。但为君子心，叹息终靡他。"
  },
  {
    "title": "游子行",
    "author": "孟郊",
    "dynasty": "唐代",
    "content": "萱草生堂阶，游子行天涯。慈亲倚门望，不见萱草花。"
  },
  {
    "title": "寻陆鸿渐不遇",
    "author": "皎然",
    "dynasty": "唐代",
    "content": "移家虽带郭，野径入桑麻。近种篱边菊，秋来未著花。扣门无犬吠，欲去问西家。报道山中去，归时每日斜。"
  },
  {
    "title": "饮茶歌诮崔石使君",
    "author": "皎然",
    "dynasty": "唐代",
    "content": "越人遗我剡溪茗，采得金芽爨金鼎。素瓷雪色缥沫香，何似诸仙琼蕊浆。一饮涤昏寐，情来朗爽满天地。再饮清我神，忽如飞雨洒轻尘。三饮便得道，何须苦心破烦恼。此物清高世莫知，世人饮酒多自欺。愁看毕卓瓮间夜，笑向陶潜篱下时。崔侯啜之意不已，狂歌一曲惊人耳。孰知茶道全尔真，唯有丹丘得如此。"
  },
  {
    "title": "山居示灵澈上人",
    "author": "皎然",
    "dynasty": "唐代",
    "content": "晴明路出山初暖，行踏春芜看茗归。乍削柳枝聊代札，时窥云影学裁衣。身闲始觉隳名是，心了方知苦行非。外物寂中谁似我，松声草色共无机。"
  },
  {
    "title": "山雨",
    "author": "皎然",
    "dynasty": "唐代",
    "content": "一片雨，山半晴。长风吹落西山上，满树萧萧心耳清。云鹤惊乱下，水香凝不然。风回雨定芭蕉湿，一滴时时入昼禅。"
  },
  {
    "title": "九日与陆处士羽饮茶",
    "author": "皎然",
    "dynasty": "唐代",
    "content": "九日山僧院，东篱菊也黄。俗人多泛酒，谁解助茶香。"
  },
  {
    "title": "秋晚宿破山寺",
    "author": "皎然",
    "dynasty": "唐代",
    "content": "秋风落叶满空山，古寺残灯石壁间。昔日经行人去尽，寒云夜夜自飞还。"
  },
  {
    "title": "送灵澈",
    "author": "皎然",
    "dynasty": "唐代",
    "content": "我欲长生梦，无心解伤别。千里万里心，只似眼前月。"
  },
  {
    "title": "戏题松树",
    "author": "皎然",
    "dynasty": "唐代",
    "content": "为爱松声听不足，每逢松树遂忘还。翛然此外更何事，笑向闲云似我闲。"
  },
  {
    "title": "西溪独泛",
    "author": "皎然",
    "dynasty": "唐代",
    "content": "道情何所寄，素舸漫流间。真性怜高鹤，无名羡野山。经寒丛竹秀，人静片云闲。泛泛谁为侣，唯应共月还。"
  },
  {
    "title": "法华寺上方题江上人禅空",
    "author": "皎然",
    "dynasty": "唐代",
    "content": "路入松声远更奇，山光水色共参差。中峰禅寂一僧在，坐对梁朝老桂枝。"
  },
  {
    "title": "南池杂咏五首。溪云",
    "author": "皎然",
    "dynasty": "唐代",
    "content": "舒卷意何穷，萦流复带空。有形不累物，无迹去随风。莫怪长相逐，飘然与我同。"
  },
  {
    "title": "讲古文联句",
    "author": "皎然",
    "dynasty": "唐代",
    "content": "帝出于震，文明始敷。 ——潘述山岳降气，龟龙负图。 ——裴济爰有书契，乃立典谟。 ——皎然先知孔圣，飞步天衢。 ——汤衡汉承秦弊，尊儒尚学。 ——潘述百氏六经，九流七略。 ——裴济屈宋接武，班马继作。 ——皎然或颂燕然，或赞麟阁。 ——汤衡降及三祖，始变二雅。 ——潘述仲宣闲和，公干萧洒。 ——皎然士衡安仁，不史不野。 ——皎然左张精奥，嵇阮高寡。 ——汤衡暨于江表，其文郁兴。 ——汤衡绮丽争发，繁芜则惩。 ——潘述词晔春华，思清冬冰。 ——潘述景纯跌宕，游仙独步。 ——汤衡青云其情，白璧其句。 ——汤衡灵运山水，实多奇趣。 ——潘述远派孤峰，龙腾凤翥。 ——潘述陶令田园，匠意真直。 ——皎然春柳寒松，不凋不饰。 ——皎然江淹杂体，方见才力。 ——汤衡拟之信工，似而不逼。 ——汤衡鲍昭从军，主意危苦。 ——潘述气胜其词，雅愧于古。 ——潘述隐侯似病，创制规矩。 ——皎然时见琳琅，惜哉榛楛。 ——皎然谢脁秀发，词理翩翩。 ——汤衡孤标爽迈，深造精研。 ——汤衡惠休翰林，别白离坚。 ——潘述有会必惬，无惭曩贤。 ——潘述吴均颇劲，失于典裁。 ——皎然竟乏波澜，徒工边塞。 ——皎然彼柳吴兴，高视时辈。 ——汤衡汀洲一篇，风流寡对。 ——汤衡何逊清切，所得必新。 ——潘述缘情既密，象物又真。 ——潘述江总征正，未越常伦。 ——皎然时合风兴，或无淄磷。 ——皎然二杜繁俗，三刘琐碎。 ——汤衡陈徐之流，阴张之辈。 ——汤衡伊数公者，阃域之外。 ——潘述吁此以还，有固斯郐。 ——潘述"
  },
  {
    "title": "答李季兰",
    "author": "皎然",
    "dynasty": "唐代",
    "content": "天女来相试，将花欲染衣。禅心竟不起，还捧旧花归。"
  },
  {
    "title": "待山月",
    "author": "皎然",
    "dynasty": "唐代",
    "content": "夜夜忆故人，长教山月待。今宵故人至，山月知何在。"
  },
  {
    "title": "送维谅上人归洞庭",
    "author": "皎然",
    "dynasty": "唐代",
    "content": "从来湖上胜人间，远爱浮云独自还。孤月空天见心地，寥寥一水镜中山。"
  },
  {
    "title": "问天",
    "author": "皎然",
    "dynasty": "唐代",
    "content": "天公何时有，谈者皆不经。谁道贤人死，今为傅说星。"
  },
  {
    "title": "和邢端公登台春望句，句有春字之什",
    "author": "皎然",
    "dynasty": "唐代",
    "content": "春日绣衣轻，春台别有情。春烟间草色，春鸟隔花声。春树乱无次，春山遥得名。春风正飘荡，春瓮莫须倾。"
  },
  {
    "title": "对陆迅饮天目山茶，因寄元居士晟",
    "author": "皎然",
    "dynasty": "唐代",
    "content": "喜见幽人会，初开野客茶。日成东井叶，露采北山芽。文火香偏胜，寒泉味转嘉。投铛涌作沫，著碗聚生花。稍与禅经近，聊将睡网赊。知君在天目，此意日无涯。"
  },
  {
    "title": "出游",
    "author": "皎然",
    "dynasty": "唐代",
    "content": "少时不见山，便觉无奇趣。狂发从乱歌，情来任闲步。此心谁共证，笑看风吹树。"
  },
  {
    "title": "相和歌辞。短歌行",
    "author": "皎然",
    "dynasty": "唐代",
    "content": "古人若不死，吾亦何所悲。萧萧烟雨九原上，白杨青松葬者谁。贵贱同一尘，死生同一指。人生在世共如此，何异浮云与流水。短歌行，短歌无穷日已倾。邺宫梁苑徒有名，春草秋风伤我情。何为不学金仙侣，一悟空王无死生。"
  },
  {
    "title": "潜别离",
    "author": "白居易",
    "dynasty": "唐代",
    "content": "不得哭，潜别离。不得语，暗相思。两心之外无人知。深笼夜锁独栖鸟，利剑舂断连理枝。河水虽浊有清日，乌头虽黑有白时。唯有潜离与暗别，彼此甘心无后期。"
  },
  {
    "title": "冬日梅溪送裴方舟宣州",
    "author": "皎然",
    "dynasty": "唐代",
    "content": "平明匹马上村桥，花发梅溪雪未消。日短天寒愁送客，楚山无限路遥遥。"
  },
  {
    "title": "琴曲歌辞。风入松歌",
    "author": "皎然",
    "dynasty": "唐代",
    "content": "西岭松声落日秋，千枝万叶风飕飗。美人援琴弄成曲，写得松间声断续。声断续，清我魂，流波坏陵安足论。美人夜坐月明里，含少商兮照清徵。风何凄兮飘飉，搅寒松兮又夜起。夜未央，曲何长，金徽更促声泱泱。何人此时不得意，意苦弦悲闻客堂。"
  },
  {
    "title": "禅诗",
    "author": "皎然",
    "dynasty": "唐代",
    "content": "万法出无门，纷纷使智昏。徒称谁氏子，独立天地元。实际且何有，物先安可存。须知不动念，照出万重源。"
  },
  {
    "title": "安吉崔明甫山院联句一首",
    "author": "皎然",
    "dynasty": "唐代",
    "content": "人不扰，政已和。世虑寡，山情多。 ——皎然禅客至，墨卿过。兴既洽，情如何。 ——崔逵"
  },
  {
    "title": "杂曲歌辞。长安少年行",
    "author": "皎然",
    "dynasty": "唐代",
    "content": "翠楼春酒虾蟆陵，长安少年皆共矜。纷纷半醉绿槐道，蹀躞花骢骄不胜。"
  },
  {
    "title": "项王古祠联句",
    "author": "皎然",
    "dynasty": "唐代",
    "content": "遗庙风尘积，荒途岁月侵。 ——潘述英灵今寂寞，容卫尚森沈。 ——皎然霸楚志何在，平秦功亦深。 ——汤衡诸侯归复背，青史古将今。 ——潘述星聚分已定，天亡力岂任。 ——皎然采蘩如可荐，举酒沥空林。 ——汤衡"
  },
  {
    "title": "闻钟",
    "author": "皎然",
    "dynasty": "唐代",
    "content": "古寺寒山上，远钟扬好风。声馀月树动，响尽霜天空。永夜一禅子，泠然心境中。"
  },
  {
    "title": "晨登乐游原望终南积雪",
    "author": "皎然",
    "dynasty": "唐代",
    "content": "凌晨拥弊裘，径上古原头。雪霁山疑近，天高思若浮。琼峰埋积翠，玉嶂掩飞流。曜彩含朝日，摇光夺寸眸。寒空标瑞色，爽气袭皇州。清眺何人得，终当独再游。"
  },
  {
    "title": "薛卿教长行歌（时量移湖州别驾）",
    "author": "皎然",
    "dynasty": "唐代",
    "content": "桂阳仙柳道家说，昔传苏君今是薛。聊将握槊偶时人，便被人间称冠绝。黄杨文局龟螭蟠，琢成骰子双琅玕.初疑月破云中堕，复怪星移指下攒。谁识兵奇势可保，坐看将军上一道。有时彩王非所希，笑击单于出重围。凫惊隼击疾若飞，左顾右盻生光辉。家本联姻汉戚里，身是长安贵公子。名高艺绝何翩翩，几回决胜君王前。扈游长乐与祈年，人望青云白日边。谪宦江南岁阴晚，还将此道聊自遣。由来君子行最长，予亦知君寄心远。"
  },
  {
    "title": "南池杂咏五首。水月",
    "author": "皎然",
    "dynasty": "唐代",
    "content": "夜夜池上观，禅身坐月边。虚无色可取，皎洁意难传。若向空心了，长如影正圆。"
  },
  {
    "title": "洞庭山维谅上人院阶前孤生橘树歌",
    "author": "皎然",
    "dynasty": "唐代",
    "content": "洞庭仙山但生橘，不生凡木与梨栗。真子无私自不栽，感得一株阶下出。细叶繁枝委露新，四时常绿不关春。若言此物无道性，何意孤生来就人。二月三月山初暖，最爱低檐数枝短。白花不用乌衔来，自有风吹手中满。九月十月争破颜，金实离离色殷殷，一夜天晴香满山。天生珍木异于俗，俗士来逢不敢触。清阴独步禅起时，徙倚前看看不足。"
  },
  {
    "title": "效古（天宝十四年）",
    "author": "皎然",
    "dynasty": "唐代",
    "content": "日出天地正，煌煌辟晨曦。六龙驱群动，古今无尽时。夸父亦何愚，竞走先自疲。饮干咸池水，折尽扶桑枝。渴死化爝火，嗟嗟徒尔为。空留邓林在，折尽令人嗤。"
  },
  {
    "title": "赠韦早陆羽",
    "author": "皎然",
    "dynasty": "唐代",
    "content": "只将陶与谢，终日可忘情。不欲多相识，逢人懒道名。"
  },
  {
    "title": "奉贺颜使君真卿二十八郎隔绝自河北远归",
    "author": "皎然",
    "dynasty": "唐代",
    "content": "相失值氛烟，才应掌上年。久离惊貌长，多难喜身全。比信尚书重，如威太守怜。满庭看玉树，更有一枝连。"
  },
  {
    "title": "题周谏别业（予寺与周生所居俱临苕水）",
    "author": "皎然",
    "dynasty": "唐代",
    "content": "隐身苕上欲如何，不著青袍爱绿萝。柳巷任疏容马入，水篱从破许船过。昂藏独鹤闲心远，寂历秋花野意多。若访禅斋遥可见，竹窗书幌共烟波。"
  },
  {
    "title": "次日",
    "author": "皎然",
    "dynasty": "唐代",
    "content": "野外有一人，独立无四邻。彼见是我身，我见是彼身。"
  },
  {
    "title": "若邪春兴",
    "author": "皎然",
    "dynasty": "唐代",
    "content": "春生若邪水，雨后漫流通。芳草行无尽，清源去不穷。野烟迷极浦，斜日起微风。数处乘流望，依稀似剡中。"
  },
  {
    "title": "山雪",
    "author": "皎然",
    "dynasty": "唐代",
    "content": "夕阳在西峰，叠翠萦残雪。狂风卷絮回，惊猿攀玉折。何意山中人，误报山花发。"
  },
  {
    "title": "哭觉上人（时绊剡中）",
    "author": "皎然",
    "dynasty": "唐代",
    "content": "忆君南适越，不作买山期。昨得耶溪信，翻为逝水悲。神交如可见，生尽杳难思。白日东林下，空怀步影时。"
  },
  {
    "title": "饮茶歌送郑容",
    "author": "皎然",
    "dynasty": "唐代",
    "content": "丹丘羽人轻玉食，采茶饮之生羽翼。名藏仙府世空知，骨化云宫人不识。云山童子调金铛，楚人茶经虚得名。霜天半夜芳草折，烂漫缃花啜又生。赏君此茶祛我疾，使人胸中荡忧栗。日上香炉情未毕，醉踏虎溪云，高歌送君出。"
  },
  {
    "title": "晦夜李侍御萼宅集招潘述、汤衡、海上人饮茶赋",
    "author": "皎然",
    "dynasty": "唐代",
    "content": "晦夜不生月，琴轩犹为开。墙东隐者在，淇上逸僧来。茗爱传花饮，诗看卷素裁。风流高此会，晓景屡裴回。"
  },
  {
    "title": "答黎士曹黎生前适越后之楚",
    "author": "皎然",
    "dynasty": "唐代",
    "content": "楚木纷如麻，高松自孤直。愿得苦寒枝，与君比颜色。故乡眇天末，羁旅沧江隅。委质在忠信，苦心无变渝。何繇表名义，赠君金辘轳。何以美知才，投我悬黎珠。遽为千里别，南风思越绝。爱君随海鸥，倚棹宿沙月。不栖恶木上，肯蹈巴蛇穴。一上萧然峰，拟踪幽人辙。晨兴独西望，郢水期溯沿。夜到洞庭月，秋经云梦天。黎生知吾道，此地不潸然。欲寄楚人住，学拏渔子船。奈何北风至，搅我窗中弦。游子动归思，江蓠亦绵绵。箧中封禅书，欲献无由缘。岂乏晨风翼，翻飞到日边。"
  },
  {
    "title": "相和歌辞。长门怨",
    "author": "卢纶",
    "dynasty": "唐代",
    "content": "空宫古廊殿，寒月照斜晖。卧听未央曲，满箱歌舞衣。"
  },
  {
    "title": "相和歌辞。王昭君",
    "author": "皎然",
    "dynasty": "唐代",
    "content": "自倚婵娟望主恩，谁知美恶忽相翻。黄金不买汉宫貌，青冢空埋胡地魂。"
  },
  {
    "title": "杂曲歌辞。古别离",
    "author": "皎然",
    "dynasty": "唐代",
    "content": "太湖三山口，吴王在时道。寂寞千载心，无人见春草。谁堪缄怨者，持此伤怀抱。孤舟畏狂风，一点宿烟岛。望所思兮若何，月荡漾兮空波。云离离兮北断，雁眇眇兮南多。身去兮天畔，心折兮湖岸。春山胡为兮塞路，使我归梦兮撩乱。"
  },
  {
    "title": "奉酬颜使君真卿见过郭中寺寺无山水之赏…以答焉",
    "author": "皎然",
    "dynasty": "唐代",
    "content": "州西柳家寺，禅舍隐人间。证性轻观水，栖心不买山。履声知客贵，云影悟身闲。彦会前贤事，方今可得攀。"
  },
  {
    "title": "怀旧山（一作沧浩诗，题云留别嘉兴知己）",
    "author": "皎然",
    "dynasty": "唐代",
    "content": "一坐西林寺，从来未下山。不因寻长者，无事到人间。宿雨愁为客，寒花笑未还。空怀旧山月，童子念经闲。"
  },
  {
    "title": "夏日集裴录事北亭避暑",
    "author": "皎然",
    "dynasty": "唐代",
    "content": "前林夏雨歇，为我生凉风。一室烦暑外，众山清景中。忘归亲野水，适性许云鸿。萧散都曹吏，还将静者同。"
  },
  {
    "title": "秋宵书事寄吴凭处士",
    "author": "皎然",
    "dynasty": "唐代",
    "content": "真性在方丈，寂寥无四邻。秋天月色正，清夜道心真。大梦观前事，浮名悟此身。不知庭树意，荣落感何人。"
  },
  {
    "title": "赠融上人",
    "author": "皎然",
    "dynasty": "唐代",
    "content": "常爱西林寺，池中月出时。芭蕉一片叶，书取寄吾师。"
  },
  {
    "title": "忆天台",
    "author": "皎然",
    "dynasty": "唐代",
    "content": "箬溪朝雨散，云色似天台。应是东风便，吹从海上来。灵山游汗漫，仙石过莓苔。误到人间世，经年不早回。"
  },
  {
    "title": "与昂上人两字继合四句初字日",
    "author": "皎然",
    "dynasty": "唐代",
    "content": "有一鸟雏，凌寒独宿。若逢云雨，两两相逐。"
  },
  {
    "title": "送大宝上人归楚山",
    "author": "皎然",
    "dynasty": "唐代",
    "content": "厌上乌桥送别频，湖光烂熳望行人。欲将夜舸陪嘉月，肯住空林伴老身。独鹤翩翻飞不定，归云萧散会无因。从何得道怀惆怅，莫是人间屡见春。"
  },
  {
    "title": "宿支硎寺上房",
    "author": "皎然",
    "dynasty": "唐代",
    "content": "上方精舍远，共宿白云端。寂寞千峰夜，萧条万木寒。山光霜下见，松色月中看。却与西林别，归心即欲阑。"
  },
  {
    "title": "答胡处士",
    "author": "皎然",
    "dynasty": "唐代",
    "content": "西山禅隐比来闻，长道唯应我与君。书上无名心忘却，人间聚散似浮云。"
  },
  {
    "title": "顾渚行寄裴方舟",
    "author": "皎然",
    "dynasty": "唐代",
    "content": "我有云泉邻渚山，山中茶事颇相关。鶗鴂鸣时芳草死，山家渐欲收茶子。伯劳飞日芳草滋，山僧又是采茶时。由来惯采无近远，阴岭长兮阳崖浅。大寒山下叶未生，小寒山中叶初卷。吴婉携笼上翠微，蒙蒙香刺罥春衣。迷山乍被落花乱，度水时惊啼鸟飞。家园不远乘露摘，归时露彩犹滴沥。初看怕出欺玉英，更取煎来胜金液。昨夜西峰雨色过，朝寻新茗复如何。女宫露涩青芽老，尧市人稀紫笋多。紫笋青芽谁得识，日暮采之长太息。清泠真人待子元，贮此芳香思何极。"
  },
  {
    "title": "寒栖子歌（曾居庐山，欲有事罗浮之行）",
    "author": "皎然",
    "dynasty": "唐代",
    "content": "君在庐山知不群，有疑是鹤又是云。生死尘埃污不得，眼前荣利徒纷纷。今日惠然来访我，酒榼书囊肩背荷。拂除衣上饵烟霞，昨夜胥门宿蔡家。天然不饮亦不食，抛名换姓觅不得。且向人间作酒仙，不肯将身生羽翼。停形为饵天地根，世人皆死我独存。洗虑因吞清明箓，世人皆贪我常足。栖子妙今道已成，手把玄枢心运冥。能令鬼哭神效灵，身如飘风不可绊。朝游崆峒夕汗漫，向来坐客犹未散。忽忆罗浮欲去时，遥指孤云作路岐。海上仙游不可见，人间日落空桑枝。"
  },
  {
    "title": "张伯英草书歌",
    "author": "皎然",
    "dynasty": "唐代",
    "content": "伯英死后生伯高，朝看手把山中毫。先贤草律我草狂，风云阵发愁钟王。须臾变态皆自我，象形类物无不可。阆风游云千万朵，惊龙蹴踏飞欲堕。更睹邓林花落朝，狂风乱搅何飘飘。有时凝然笔空握，情在寥天独飞鹤。有时取势气更高，忆得春江千里涛。张生奇绝难再遇，草罢临风展轻素。阴惨阳舒如有道，鬼状魑容若可惧。黄公酒垆兴偏入，阮籍不嗔嵇亦顾。长安酒榜醉后书，此日骋君千里步。"
  },
  {
    "title": "酬秦系山人戏赠",
    "author": "皎然",
    "dynasty": "唐代",
    "content": "正论禅寂忽狂歌，莫是尘心颠倒多。白足行花曾不染，黄囊贮酒欲如何。"
  },
  {
    "title": "湖南兰若示大乘诸公",
    "author": "皎然",
    "dynasty": "唐代",
    "content": "未到无为岸，空怜不系舟。东山白云意，岁晚尚悠悠。"
  },
  {
    "title": "寻天目徐君",
    "author": "皎然",
    "dynasty": "唐代",
    "content": "常见仙翁变姓名，岂知松子号初平。逢人不道往来处，卖药还将鸡犬行。独鹤天边俱得性，浮云世上共无情。三花落地君犹在，笑抚安期昨日生。"
  },
  {
    "title": "南楼望月",
    "author": "皎然",
    "dynasty": "唐代",
    "content": "夜月家家望，亭亭爱此楼。纤云溪上断，疏柳影中秋。渐映千峰出，遥分万派流。关山谁复见，应独起边愁。"
  },
  {
    "title": "宿吴匡山破寺",
    "author": "皎然",
    "dynasty": "唐代",
    "content": "双峰百战后，真界满尘埃。蔓草缘空壁，悲风起故台。野花寒更发，山月暝还来。何事池中水，东流独不回。"
  },
  {
    "title": "杂歌谣辞。步虚词",
    "author": "皎然",
    "dynasty": "唐代",
    "content": "予因览真诀，遂感西域君。玉笙下青冥，人间未曾闻。日华炼魂魄，皎皎无垢氛。谓我有仙骨，且令饵氤氲。俯仰愧灵颜，愿随鸾鹤群。俄然动风驭，缥眇归青云。"
  },
  {
    "title": "晚春寻桃源观",
    "author": "皎然",
    "dynasty": "唐代",
    "content": "武陵何处访仙乡，古观云根路已荒。细草拥坛人迹绝，落花沈涧水流香。山深有雨寒犹在，松老无风韵亦长。全觉此身离俗境，玄机亦可照迷方。"
  },
  {
    "title": "冬日送颜延之明府抚州觐叔父",
    "author": "皎然",
    "dynasty": "唐代",
    "content": "临川千里别，惆怅上津桥。日暮人归尽，山空雪未消。乡云心渺渺，楚水路遥遥。林下方欢会，山中独寂寥。天寒惊断雁，江信望回潮。岁晚流芳歇，思君在此宵。"
  },
  {
    "title": "和裴少府怀京兄弟",
    "author": "皎然",
    "dynasty": "唐代",
    "content": "宦游三楚外，家在五陵原。凉夜多归梦，秋风满故园。北书无远信，西候独伤魂。空念青门别，殷勤岐路言。"
  },
  {
    "title": "遥和尘外上人与陆澧夜集山寺问涅槃义兼赏陆生文卷",
    "author": "皎然",
    "dynasty": "唐代",
    "content": "共是竹林贤，心从贝叶传。说经看月喻，开卷爱珠连。清净遥城外，萧疏古塔前。应随北山子，高顶枕云眠。"
  },
  {
    "title": "吊灵均词",
    "author": "皎然",
    "dynasty": "唐代",
    "content": "昧天道兮有无，听汨渚兮踌躇。期灵均兮若存，问神理兮何如。愿君精兮为月，出孤影兮示予。天独何兮有君，君在万兮不群。既冰心兮皎洁，上问天兮胡不闻。天不闻，神莫睹，若云冥冥兮雷霆怒，萧条杳眇兮馀草莽。古山春兮为谁，今猿哀兮何思。风激烈兮楚竹死，国殇人悲兮雨飔飔.雨飔飔兮望君时，光茫荡漾兮化为水，万古忠贞兮徒尔为。"
  },
  {
    "title": "步虚词",
    "author": "皎然",
    "dynasty": "唐代",
    "content": "予因览真诀，遂感西城君。玉笙下青冥，人间未曾闻。日华炼精魄，皎皎无垢氛。谓我有仙骨，且令饵氤氲。俯仰愧灵颜，愿随鸾鹄群。俄然动风驭，缥渺归青云。"
  },
  {
    "title": "奉同颜使君真卿清风楼赋得洞庭歌送吴炼师归林屋洞",
    "author": "皎然",
    "dynasty": "唐代",
    "content": "名山洞府到金庭，三十六洞称最灵。不有古仙启其秘，今日安知灵宝经。中山炼师栖白云，道成仙秩号元君。三千甲子朝玉帝，世上如今名始闻。吐纳青牙养肌发，花冠玉舄何高洁。不闻天上来谪仙，自是人间授真诀。吴兴太守道家流，仙师远放清风楼。应将内景还飞去，且从分风当此留。湖之山兮楼上见，山冥冥兮水悠悠。世人不到君自到，缥缈仙都谁与俦。黄鹤孤云天上物，物外飘然自天匹。一别千年未可期，仙家不数人间日。"
  },
  {
    "title": "周长史昉画毗沙门天王歌",
    "author": "皎然",
    "dynasty": "唐代",
    "content": "长史画神独感神，高步区中无两人。雅而逸，高且真，形生虚无忽可亲。降魔大戟缩在手，倚天长剑横诸绅。慈威示物虽凛凛，在德无秋唯有春。吾知真象本非色，此中妙用君心得。苟能下笔合神造，误点一点亦为道。写出霜缣可舒卷，何人应识此情远。秋斋清寂无外物，盥手焚香聊自展。忆昔胡兵围未解，感得此神天上下。至今云旗图我形，为君一顾烟尘清。"
  },
  {
    "title": "裴端公使君清席，赋得青桂歌送徐长史",
    "author": "皎然",
    "dynasty": "唐代",
    "content": "昔年攀桂为留人，今朝攀桂送归客。秋风桃李摇落尽，为君青青伴松柏。谢公南楼送客还，高歌桂树凌寒山。应怜独秀空林上，空赏敷华积雪间。昨夜一枝生在月，婵娟可望不可折。若为天上堪赠行，徒使亭亭照离别。"
  },
  {
    "title": "咏敡上人座右画松",
    "author": "皎然",
    "dynasty": "唐代",
    "content": "写得长松意，千寻数尺中。翠阴疑背日，寒色欲生风。真树孤标在，高人立操同。一枝遥可折，吾欲问生公。"
  },
  {
    "title": "春夜赋得漉水囊歌，送郑明府",
    "author": "皎然",
    "dynasty": "唐代",
    "content": "吴缣楚练何白皙，居士持来遗禅客。禅客能裁漉水囊，不用衣工秉刀尺。先师遗我式无缺，一滤一翻心敢赊。夕望东峰思漱盥，曨曨斜月悬灯纱。徙倚花前漏初断，白猿争啸惊禅伴。玉瓶徐泻赏涓涓，溅著莲衣水珠满。因识仁人为宦情，还如漉水爱苍生。聊歌一曲与君别，莫忘寒泉见底清。"
  },
  {
    "title": "赋颜氏古今一事，得《晋仙传》，送颜逸",
    "author": "皎然",
    "dynasty": "唐代",
    "content": "曾看颜氏传，多记晋时仙。却忆桐君老，俱还桂父年。青春留鬓发，白日向云烟。远别赍遗简，囊中有几篇。"
  },
  {
    "title": "赋得灯心送李侍御萼（光字）",
    "author": "皎然",
    "dynasty": "唐代",
    "content": "灯心生众草，因有始知芳。彩妓窗偏丽，金桃动更香。花惊春未尽，焰喜夜初长。别后空离室，何人借末光。"
  },
  {
    "title": "奉同颜使君真卿送李侍御萼，赋得荻塘路",
    "author": "皎然",
    "dynasty": "唐代",
    "content": "落日车遥遥，客心在归路。细草暗回塘，春泉萦古渡。遗踪叹芜没，远道悲去住。寂寞荻花空，行人别无数。"
  },
  {
    "title": "送李道士",
    "author": "皎然",
    "dynasty": "唐代",
    "content": "常随山上下，忽限江南北。共是忘情人，何由肯相忆。"
  },
  {
    "title": "康造录事宅送太祝侄之虔吉访兄弟",
    "author": "皎然",
    "dynasty": "唐代",
    "content": "阮咸别曲四座愁，赖是春风不是秋。漫漫江行访兄弟，猿声几夜宿芦洲。"
  },
  {
    "title": "送沙弥大智游五台",
    "author": "皎然",
    "dynasty": "唐代",
    "content": "童年随法侣，家世本儒流。章句三生学，清凉万里游。云归龙沼暗，木落雁门秋。长老应相问，传予向祖州。"
  },
  {
    "title": "送沈秀才之闽中",
    "author": "皎然",
    "dynasty": "唐代",
    "content": "越客不成歌，春风起渌波。岭重寒不到，海近瘴偏多。野戍桄榔发，人家翡翠过。翻疑此中好，君问定如何。"
  },
  {
    "title": "答道素上人别",
    "author": "皎然",
    "dynasty": "唐代",
    "content": "春色遍远道，寂寞闽中行。碧水何渺渺，白云亦英英。离人不可望，日暮芳洲情。黄鹤有逸翮，翘首白云倾。欲为山中侣，肯秘辽天声。蓝缕真子褐，葳蕤近臣缨。以兹夺尔怀，常恐道不成。吾门弟子中，不减惠休名。一性研已远，五言功更精。从君汗漫游，莫废学无生。忍草肯摇落，禅枝不枯荣。采采慰长路，知吾心不轻。幻情有去住，真性无离别。留取老桂枝，归来共攀折。"
  },
  {
    "title": "送裴秀才往会稽山读书",
    "author": "皎然",
    "dynasty": "唐代",
    "content": "一身赍万卷，编室寄烟萝。砚滴穿池小，书衣种楮多。吟诗山响答，泛瑟竹声和。鹤板求儒术，深居意若何。"
  },
  {
    "title": "听素法师讲《法华经》",
    "author": "皎然",
    "dynasty": "唐代",
    "content": "法子出西秦，名齐漆道人。才敷药草义，便见雪山春。护讲龙来远，闻经鹤下频。应机如一雨，谁不涤心尘。"
  },
  {
    "title": "送路少府使京兼觐侍御兄",
    "author": "皎然",
    "dynasty": "唐代",
    "content": "国赋推能吏，今朝发贡湖。伫瞻双阙凤，思见柏台乌。树向秦关远，江分楚驿孤。荣君有兄弟，相继骋长途。"
  },
  {
    "title": "送赟上人还京",
    "author": "皎然",
    "dynasty": "唐代",
    "content": "久游春草尽，还寄北船归。沙鸟窥中食，江云入净衣。秦原山色近，楚寺磬声微。见说翻经馆，多闻似者稀。"
  },
  {
    "title": "答裴评事澄荻花间送梁肃拾遗",
    "author": "皎然",
    "dynasty": "唐代",
    "content": "波上荻花非雪花，风吹撩乱满袈裟。如今岁晏无芳草，独对离樽作物华。"
  },
  {
    "title": "送胜云小师",
    "author": "皎然",
    "dynasty": "唐代",
    "content": "昨日雪山记尔名，吾今坐石已三生。少年道性易流动，莫遣秋风入别情。"
  },
  {
    "title": "送道契上人之越觐大夫叔",
    "author": "皎然",
    "dynasty": "唐代",
    "content": "楚僧推后辈，唐本学新经。外国传香氎，何人施竹瓶。秋风别李寺，春日向柯亭。大阮今为郡，看君眼最青。"
  },
  {
    "title": "湛处士枸杞架歌",
    "author": "皎然",
    "dynasty": "唐代",
    "content": "天生灵草生灵地，误生人间人不贵。独君井上有一根，始觉人间众芳异。拖线垂丝宜曙看，裴回满架何珊珊。春风亦解爱此物，袅袅时来傍香实。湿云缀叶摆不去，翠羽衔花惊畏失。肯羡孤松不凋色，皇天正气肃不得。我独全生异此辈，顺时荣落不相背。孤松自被斧斤伤，独我柔枝保无害。黄油酒囊石棋局，吾羡湛生心出俗。撷芳生影风洒怀，其致翛然此中足。"
  },
  {
    "title": "陪卢中丞闲游山寺",
    "author": "皎然",
    "dynasty": "唐代",
    "content": "野寺出人境，舍舟登远峰。林开明见月，万壑静闻钟。拥烛明山翠，交麾动水容。如何股肱守，尘外得相逢。"
  },
  {
    "title": "姑苏行",
    "author": "皎然",
    "dynasty": "唐代",
    "content": "古台不见秋草衰，却忆吴王全盛时。千年月照秋草上，吴王在时几回望。至今月出君不还，世人空对姑苏山。山中精灵安可睹，辙迹人踪麋鹿聚。婵娟西子倾国容，化作寒陵一堆土。"
  },
  {
    "title": "山月行（一作关山月）",
    "author": "皎然",
    "dynasty": "唐代",
    "content": "家家望秋月，不及秋山望。山中万境长寂寥，夜夜孤明我山上。海人皆言生海东，山人自谓出山中。忧虞欢乐皆占月，月本无心同不同。自从有月山不改，古人望尽今人在。不知万世今夜时，孤月将□谁更待。"
  },
  {
    "title": "南池杂咏五首·寒竹",
    "author": "皎然",
    "dynasty": "唐代",
    "content": "袅袅孤生竹，独立山中雪。苍翠摇动风，婵娟带寒月。狂花不相似，还共凌冬发。"
  },
  {
    "title": "仙女台（得仙字）",
    "author": "皎然",
    "dynasty": "唐代",
    "content": "寂寂旧桑田，谁家女得仙。应无鸡犬在，空有子孙传。古木花犹发，荒台路未迁。暮来云一片，疑是欲归年。"
  },
  {
    "title": "南池杂咏五首。寒山",
    "author": "皎然",
    "dynasty": "唐代",
    "content": "侵空撩乱色，独爱我中峰。无事负轻策，闲行蹑幽踪。众山摇落尽，寒翠更重重。"
  },
  {
    "title": "咸阳城东楼",
    "author": "许浑",
    "dynasty": "唐代",
    "content": "一上高城万里愁，蒹葭杨柳似汀洲。溪云初起日沉阁，山雨欲来风满楼。鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。"
  },
  {
    "title": "谢亭送别",
    "author": "许浑",
    "dynasty": "唐代",
    "content": "劳歌一曲解行舟，红叶青山水急流。日暮酒醒人已远，满天风雨下西楼。"
  },
  {
    "title": "秋日赴阙题潼关驿楼",
    "author": "许浑",
    "dynasty": "唐代",
    "content": "红叶晚萧萧，长亭酒一瓢。残云归太华，疏雨过中条。树色随山迥，河声入海遥。帝乡明日到，犹自梦渔樵。"
  },
  {
    "title": "金陵怀古",
    "author": "刘禹锡",
    "dynasty": "唐代",
    "content": "潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。"
  },
  {
    "title": "早秋三首·其一",
    "author": "许浑",
    "dynasty": "唐代",
    "content": "遥夜泛清瑟，西风生翠萝。残萤委玉露，早雁拂金河。高树晓还密，远山晴更多。淮南一叶下，自觉洞庭波。"
  },
  {
    "title": "客有卜居不遂薄游汧陇因题",
    "author": "许浑",
    "dynasty": "唐代",
    "content": "海燕西飞白日斜，天门遥望五侯家。楼台深锁无人到，落尽东风第一花。"
  },
  {
    "title": "途经秦始皇墓",
    "author": "许浑",
    "dynasty": "唐代",
    "content": "龙盘虎踞树层层，势入浮云亦是崩。一种青山秋草里，路人唯拜汉文陵。"
  },
  {
    "title": "汴河亭",
    "author": "许浑",
    "dynasty": "唐代",
    "content": "广陵花盛帝东游，先劈昆仑一派流。百二禁兵辞象阙，三千宫女下龙舟。凝云鼓震星辰动，拂浪旗开日月浮。四海义师归有道，迷楼还似景阳楼。"
  },
  {
    "title": "姑苏怀古",
    "author": "许浑",
    "dynasty": "唐代",
    "content": "宫馆余基倚棹过，黍苗无限独悲歌。荒台麋鹿争新草，空苑岛凫占浅莎。吴岫雨来虚槛冷，楚江风急远帆多。可怜国破忠臣死，日月东流生白波。"
  },
  {
    "title": "早秋三首",
    "author": "许浑",
    "dynasty": "唐代",
    "content": "遥夜泛清瑟，西风生翠萝。残萤委玉露，早雁拂银河。高树晓还密，远山晴更多。淮南一叶下，自觉老烟波。一叶下前墀，淮南人已悲。蹉跎青汉望，迢递白云期。老信相如渴，贫忧曼倩饥。生公与园吏，何处是吾师?蓟北雁犹远，淮南人已悲。残桃间堕井，新菊亦侵篱。书剑岂相误，琴樽聊自持。西斋风雨夜，更有咏贫诗。"
  },
  {
    "title": "登洛阳故城",
    "author": "许浑",
    "dynasty": "唐代",
    "content": "禾黍离离半野蒿，昔人城此岂知劳？水声东去市朝变，山势北来宫殿高。鸦噪暮云归古堞，雁迷寒雨下空壕。可怜缑岭登仙子，犹自吹笙醉碧桃。"
  },
  {
    "title": "赠别",
    "author": "皇甫冉",
    "dynasty": "唐代",
    "content": "南桥春日暮，杨柳带青渠。不得同携手，空成意有馀。"
  },
  {
    "title": "题苏州虎丘寺僧院",
    "author": "许浑",
    "dynasty": "唐代",
    "content": "暂引寒泉濯远尘，此生多是异乡人。荆溪夜雨花开疾，吴苑秋风月满频。万里高低门外路，百年荣辱梦中身。世间谁似西林客，一卧烟霞四十春。"
  },
  {
    "title": "京口闲居寄京洛友人（一作两都亲友）",
    "author": "许浑",
    "dynasty": "唐代",
    "content": "吴门烟月昔同游，枫叶芦花并客舟。聚散有期云北去，浮沉无计水东流。一尊酒尽青山暮，千里书回碧树秋。何处相思不相见，凤城龙阙楚江头。"
  },
  {
    "title": "夜归丁卯桥村舍",
    "author": "许浑",
    "dynasty": "唐代",
    "content": "月凉风静夜，归客泊岩前。桥响犬遥吠，庭空人散眠。紫蒲低水槛，红叶半江船。自有还家计，南湖二顷田。"
  },
  {
    "title": "登尉佗楼",
    "author": "许浑",
    "dynasty": "唐代",
    "content": "刘项持兵鹿未穷，自乘黄屋岛夷中。南来作尉任嚣力，北向称臣陆贾功。箫鼓尚陈今世庙，旌旗犹镇昔时宫。越人未必知虞舜，一奏薰弦万古风。"
  },
  {
    "title": "紫藤",
    "author": "许浑",
    "dynasty": "唐代",
    "content": "绿蔓秾阴紫袖低，客来留坐小堂西。醉中掩瑟无人会，家近江南罨画溪。"
  },
  {
    "title": "旅夜怀远客",
    "author": "许浑",
    "dynasty": "唐代",
    "content": "异乡多远情，梦断落江城。病起惭书癖，贫家负酒名。过春花自落，竟晓月空明。独此一长啸，故人天际行。"
  },
  {
    "title": "送薛秀才南游",
    "author": "许浑",
    "dynasty": "唐代",
    "content": "姑苏城外柳初凋，同上江楼更寂寥。绕壁旧诗尘漠漠，对窗寒竹雨潇潇。怜君别路随秋雁，尽我离觞任晚潮。从此草玄应有处，白云青嶂一相招。"
  },
  {
    "title": "蝉",
    "author": "陆龟蒙",
    "dynasty": "唐代",
    "content": "只凭风作使，全仰柳为都。一腹清何甚，双翎薄更无。伴貂金换酒，并雀画成图。恐是千年恨，偏令落日呼。"
  },
  {
    "title": "记梦",
    "author": "许浑",
    "dynasty": "唐代",
    "content": "晓入瑶台露气清，座中唯有许飞琼。尘心未尽俗缘在，十里下山空月明。"
  },
  {
    "title": "村舍二首",
    "author": "许浑",
    "dynasty": "唐代",
    "content": "自翦青莎织雨衣，南峰烟火是柴扉。莱妻早报蒸藜熟，童子遥迎种豆归。鱼下碧潭当镜跃，鸟还青嶂拂屏飞。花时未免人来往，欲买严光旧钓矶。尚平多累自归难，一日身闲一日安。山径晓云收猎网，水门凉月挂鱼竿。花间酒气春风暖，竹里棋声暮雨寒。三顷水田秋更熟，北窗谁拂旧尘冠。"
  },
  {
    "title": "湖上",
    "author": "许浑",
    "dynasty": "唐代",
    "content": "仿佛欲当三五夕，万蝉清杂乱泉纹。钓鱼船上一尊酒，月出渡头零落云。"
  },
  {
    "title": "洛阳道中",
    "author": "许浑",
    "dynasty": "唐代",
    "content": "洛阳多旧迹，一日几堪愁。风起林花晚，月明陵树秋。兴亡不可问，自古水东流。"
  },
  {
    "title": "僧院影堂",
    "author": "许浑",
    "dynasty": "唐代",
    "content": "香销云凝旧僧家，僧刹残灯壁半斜。日暮松烟空漠漠，秋风吹破妙莲华。"
  },
  {
    "title": "南海府罢南康阻浅行侣稍稍登陆…主人燕饯至频暮宿东溪",
    "author": "许浑",
    "dynasty": "唐代",
    "content": "暗滩水落涨虚沙，滩去秦吴万里赊。马上折残江北柳，舟中开尽岭南花。离歌不断如留客，归梦初惊似到家。山鸟一声人未起，半床春月在天涯。"
  },
  {
    "title": "寄房千里博士",
    "author": "许浑",
    "dynasty": "唐代",
    "content": "春风白马紫丝缰，正值蚕眠未采桑。五夜有心随暮雨，百年无节待秋霜。重寻绣带朱藤合，更认罗裙碧草长。为报西游减离恨，阮郎才去嫁刘郎。"
  },
  {
    "title": "郑秀才东归凭达家书",
    "author": "许浑",
    "dynasty": "唐代",
    "content": "欲寄家书少客过，闭门心远洞庭波。两岩花落夜风急，一径草荒春雨多。愁泛楚江吟浩渺，忆归吴岫梦嵯峨。贫居不问应知处，溪上闲船系绿萝。"
  },
  {
    "title": "题杜居士",
    "author": "许浑",
    "dynasty": "唐代",
    "content": "松偃石床平，何人识姓名。溪冰寒棹响，岩雪夜窗明。机尽心猿伏，神闲意马行。应知此来客，身世两无情。"
  },
  {
    "title": "新卜原上居寄袁校书",
    "author": "许浑",
    "dynasty": "唐代",
    "content": "贫居乐游此，江海思迢迢。雪夜书千卷，花时酒一瓢。独愁秦树老，孤梦楚山遥。有路应相念，风尘满黑貂。"
  },
  {
    "title": "竹林寺别友人（一作与德玄别，一作李玄）",
    "author": "许浑",
    "dynasty": "唐代",
    "content": "骚人吟罢起乡愁，暗觉年华似水流。花满谢城伤共别，蝉鸣萧寺喜同游。前山月落杉松晚，深夜风清枕簟秋。明日分襟又何处，江南江北路悠悠。"
  },
  {
    "title": "留赠偃师主人",
    "author": "许浑",
    "dynasty": "唐代",
    "content": "孤城漏未残，徒侣拂征鞍。洛北去游远，淮南归梦阑。晓灯回壁暗，晴雪卷帘寒。强尽主人酒，出门行路难。"
  },
  {
    "title": "送宋处士归山",
    "author": "许浑",
    "dynasty": "唐代",
    "content": "卖药修琴归去迟，山风吹尽桂花枝。世间甲子须臾事，逢著仙人莫看棋。"
  },
  {
    "title": "长安旅夜",
    "author": "许浑",
    "dynasty": "唐代",
    "content": "久客怨长夜，西风吹雁声。云移河汉浅，月泛露华清。掩瑟独凝思，缓歌空寄情。门前有归路，迢递洛阳城。"
  },
  {
    "title": "闻薛先辈陪大夫看早梅因寄",
    "author": "许浑",
    "dynasty": "唐代",
    "content": "涧梅寒正发，莫信笛中吹。素艳雪凝树，清香风满枝。折惊山鸟散，携任野蜂随。今日从公醉，何人倒接䍦。"
  },
  {
    "title": "颍州从事西湖亭宴饯",
    "author": "许浑",
    "dynasty": "唐代",
    "content": "西湖清宴不知回，一曲离歌酒一杯。 城带夕阳闻鼓角，寺临秋水见楼台。兰堂客散蝉犹噪，桂楫人稀鸟自来。独想征车过巩洛，此中霜菊绕潭开。"
  },
  {
    "title": "韩信庙",
    "author": "刘禹锡",
    "dynasty": "唐代",
    "content": "将略兵机命世雄，苍黄钟室叹良弓。遂令后代登坛者，每一寻思怕立功。"
  },
  {
    "title": "途中逢故人话西山读书早曾游览",
    "author": "许浑",
    "dynasty": "唐代",
    "content": "西岩曾到读书堂，穿竹行莎十里强。湖上梦馀波滟滟，岭头愁断路茫茫。经过事寄烟霞远，名利尘随日月长。莫道少年头不白，君看潘岳几茎霜。"
  },
  {
    "title": "朱坡故少保杜公池亭",
    "author": "许浑",
    "dynasty": "唐代",
    "content": "杜陵池榭绮城东，孤岛回汀路不穷。高岫乍疑三峡近，远波初似五湖通。楸梧叶暗潇潇雨，菱荇花香淡淡风。还有昔时巢燕在，飞来飞去画堂中。"
  },
  {
    "title": "淮阴阻风寄呈楚州韦中丞",
    "author": "许浑",
    "dynasty": "唐代",
    "content": "垂钓京江欲白头，江鱼堪钓却西游。刘伶台下稻花晚，韩信庙前枫叶秋。淮月未明先倚槛，海云初起更维舟。河桥有酒无人醉，独上高城望庾楼。"
  },
  {
    "title": "瓜洲留别李诩",
    "author": "许浑",
    "dynasty": "唐代",
    "content": "泣玉三年一见君，白衣憔悴更离群。柳堤惜别春潮落，花榭留欢夜漏分。孤馆宿时风带雨，远帆归处水连云。悲歌曲尽莫重奏，心绕关河不忍闻。"
  },
  {
    "title": "送元昼上人归苏州兼寄张厚二首",
    "author": "许浑",
    "dynasty": "唐代",
    "content": "自卜闲居荆水头，感时相别思悠悠。一樽酒尽青山暮，千里书回碧树秋。深巷久贫知寂寞，小诗多病尚风流。昼公此去应相问，为说沾巾忆旧游。三年无事客吴乡，南陌春园碧草长。共醉八门回画舸，独还三径掩书堂。前山雨过池塘满，小院秋归枕簟凉。经岁别离心自苦，何堪黄叶落清漳。"
  },
  {
    "title": "赠河东虞押衙二首",
    "author": "许浑",
    "dynasty": "唐代",
    "content": "长剑高歌换素衣，君恩未报不言归。旧精鸟篆谙书体，新授龙韬识战机。万里往来征马瘦，十年离别故人稀。生平志气何人见，空上西楼望落晖。吴门风水各萍流，月满花开懒独游。万里山川分晓梦，四邻歌管送春愁。昔年顾我长青眼，今日逢君尽白头。莫向尊前更惆怅，古来投笔尽封侯。"
  },
  {
    "title": "将为南行陪尚书崔公宴海榴堂",
    "author": "许浑",
    "dynasty": "唐代",
    "content": "朝宴华堂暮未休，几人偏得谢公留。风传鼓角霜侵戟，云卷笙歌月上楼。宾馆尽开徐稚榻，客帆空恋李膺舟。谩夸书剑无知己，水远山长步步愁。"
  },
  {
    "title": "献鄜坊丘常侍",
    "author": "许浑",
    "dynasty": "唐代",
    "content": "诏选将军护北戎，身骑白马臂彤弓。柳营远识金貂贵，榆塞遥知玉帐雄。秋槛鼓鼙惊朔雪，晓阶旗纛起边风。蓬莱每望平安火，应奏班超定远功。"
  },
  {
    "title": "送薛先辈入关",
    "author": "许浑",
    "dynasty": "唐代",
    "content": "一卮春酒送离歌，花落敬亭芳草多。欲问归期已深醉，只应孤梦绕关河。"
  },
  {
    "title": "征西旧卒",
    "author": "许浑",
    "dynasty": "唐代",
    "content": "少年乘勇气，百战过乌孙。力尽边城难，功加上将恩。晓风听戍角，残月倚营门。自说轻生处，金疮有旧痕。"
  },
  {
    "title": "鹤林寺中秋夜玩月（一作八月十五夜宿鹤林寺玩月）",
    "author": "许浑",
    "dynasty": "唐代",
    "content": "待月东林月正圆，广庭无树草无烟。中秋云尽出沧海，半夜露寒当碧天。轮彩渐移金殿外，镜光犹挂玉楼前。莫辞达曙殷勤望，一堕西岩又隔年。"
  },
  {
    "title": "重游练湖怀旧",
    "author": "许浑",
    "dynasty": "唐代",
    "content": "西风渺渺月连天，同醉兰舟未十年。鵩鸟赋成人已没，嘉鱼诗在世空传。荣枯尽寄浮云外，哀乐犹惊逝水前。日暮长堤更回首，一声邻笛旧山川。"
  },
  {
    "title": "晚登龙门驿楼",
    "author": "许浑",
    "dynasty": "唐代",
    "content": "鱼龙多处凿门开，万古人知夏禹材。青嶂远分从地断，洪流高泻自天来。风云有路皆烧尾，波浪无程尽曝腮。心感膺门身过此，晚山秋树独徘徊。"
  },
  {
    "title": "长安早春怀江南",
    "author": "许浑",
    "dynasty": "唐代",
    "content": "云月有归处，故山清洛南。如何一花发，春梦遍江潭。"
  },
  {
    "title": "别刘秀才（一作留别裴秀才）",
    "author": "许浑",
    "dynasty": "唐代",
    "content": "三献无功玉有瑕，更携书剑客天涯。孤帆夜别潇湘雨，广陌春期鄠杜花。灯照水萤千点灭，棹惊滩雁一行斜。关河万里秋风急，望见乡山不到家。"
  },
  {
    "title": "重别（时诸妓同饯，一作重别曾主簿）",
    "author": "许浑",
    "dynasty": "唐代",
    "content": "泪沿红粉湿罗巾，重系兰舟劝酒频。留却一枝河畔柳，明朝犹有远行人。"
  },
  {
    "title": "卧病（时在京都）",
    "author": "许浑",
    "dynasty": "唐代",
    "content": "寒窗灯尽月斜晖，佩马朝天独掩扉。清露已凋秦塞柳，白云空长越山薇。病中送客难为别，梦里还家不当归。惟有寄书书未得，卧闻燕雁向南飞。"
  },
  {
    "title": "韶州驿楼宴罢",
    "author": "许浑",
    "dynasty": "唐代",
    "content": "檐外千帆背夕阳，归心杳杳鬓苍苍。岭猿群宿夜山静，沙鸟独飞秋水凉。露堕桂花棋局湿，风吹荷叶酒瓶香。主人不醉下楼去，月在南轩更漏长。"
  },
  {
    "title": "听歌鹧鸪辞",
    "author": "许浑",
    "dynasty": "唐代",
    "content": "南国多情多艳词，鹧鸪清怨绕梁飞。甘棠城上客先醉，苦竹岭头人未归。响转碧霄云驻影，曲终清漏月沈晖。山行水宿不知远，犹梦玉钗金缕衣。"
  },
  {
    "title": "下第归蒲城墅居",
    "author": "许浑",
    "dynasty": "唐代",
    "content": "失意归三径，伤春别九门。薄烟杨柳路，微雨杏花村。牧竖还呼犊，邻翁亦抱孙。不知余正苦，迎马问寒温。"
  },
  {
    "title": "送僧归敬亭山寺",
    "author": "许浑",
    "dynasty": "唐代",
    "content": "十年剑中路，传尽本师经。晓月下黔峡，秋风归敬亭。开门新树绿，登阁旧山青。遥想论禅处，松阴水一瓶。"
  },
  {
    "title": "元处士自洛归宛陵山居见示詹事相公饯行之什因赠",
    "author": "许浑",
    "dynasty": "唐代",
    "content": "紫霄峰下绝韦编，旧隐相如结袜前。月落尚留东閤醉，风高还忆北窗眠。江城夜别潇潇雨，山槛晴归漠漠烟。一顷豆花三顷竹，想应抛却钓鱼船。"
  },
  {
    "title": "凌歊台送韦秀才",
    "author": "许浑",
    "dynasty": "唐代",
    "content": "云起高台日未沉，数村残照半岩阴。野蚕成茧桑柘尽，溪鸟引雏蒲稗深。帆势依依投极浦，钟声杳杳隔前林。故山迢递故人去，一夜月明千里心。"
  },
  {
    "title": "楚宫怨二首",
    "author": "许浑",
    "dynasty": "唐代",
    "content": "十二山晴花尽开，楚宫双阙对阳台。细腰争舞君沉醉，白日秦兵天上来。猎骑秋来在内稀，渚宫云雨湿龙衣。腾腾战鼓动城阙，江畔射麋殊未归。"
  },
  {
    "title": "酬和杜侍御",
    "author": "许浑",
    "dynasty": "唐代",
    "content": "花时曾省杜陵游，闻下书帷不举头。因过石城先访戴，欲朝金阙暂依刘。征帆夜转鸬鹚穴，骋骑春辞鹳雀楼。正把新诗望南浦，棹歌应是木兰舟。"
  },
  {
    "title": "送杜秀才归桂林",
    "author": "许浑",
    "dynasty": "唐代",
    "content": "桂州南去与谁同，处处山连水自通。两岸晓霞千里草，半帆斜日一江风。瘴雨欲来枫树黑，火云初起荔枝红。愁君路远销年月，莫滞三湘五岭中。"
  },
  {
    "title": "雨后思湖上居（─作雨中忆湖山居）",
    "author": "许浑",
    "dynasty": "唐代",
    "content": "前山风雨凉，歇马坐垂杨。何处芙蓉落，南渠秋水香。"
  },
  {
    "title": "途经敷水",
    "author": "许浑",
    "dynasty": "唐代",
    "content": "修蛾颦翠倚柔桑，遥谢春风白面郎。五夜有情随暮雨，百年无节待秋霜。重寻绣带朱藤合，更认罗裙碧草长。何处野花何处水，下峰流出一渠香。"
  },
  {
    "title": "赠郑处士",
    "author": "许浑",
    "dynasty": "唐代",
    "content": "道傍年少莫矜夸，心在重霄鬓未华。杨子可曾过北里，鲁人何必敬东家。寒云晓散千峰雪，暖雨晴开一径花。且卖湖田酿春酒，与君书剑是生涯。"
  },
  {
    "title": "洛东兰若夜归（一作自溪东兰若夜归）",
    "author": "许浑",
    "dynasty": "唐代",
    "content": "一衲老禅床，吾生半异乡。管弦愁里老，书剑梦中忙。鸟急山初暝，蝉稀树正凉。又归何处去，尘路月苍苍。"
  },
  {
    "title": "晚自朝台津至韦隐居郊园",
    "author": "许浑",
    "dynasty": "唐代",
    "content": "秋来凫雁下方塘，系马朝台步夕阳。村径绕山松叶暗，野门临水稻花香。云连海气琴书润，风带潮声枕簟凉。西下磻溪犹万里，可能垂白待文王。"
  },
  {
    "title": "送僧归金山寺",
    "author": "许浑",
    "dynasty": "唐代",
    "content": "老归江上寺，不忘旧师恩。驻锡逢山色，停杯见浪痕。秋涛吞楚驿，晓月上荆门。为访题诗处，莓苔几字存。"
  },
  {
    "title": "与侯春时同年南池夜话",
    "author": "许浑",
    "dynasty": "唐代",
    "content": "芦苇暮修修，溪禽上钓舟。露凉花敛夕，风静竹含秋。素志应难契，清言岂易求。相欢一瓢酒，明日醉西楼。"
  },
  {
    "title": "长庆寺遇常州阮秀才",
    "author": "许浑",
    "dynasty": "唐代",
    "content": "高阁晴轩对一峰，毗陵书客此相逢。晚收红叶题诗遍，秋待黄花酿酒浓。山馆日斜喧鸟雀，石潭波动戏鱼龙。上方有路应知处，疏磬寒蝉树几重。"
  },
  {
    "title": "朝台送客有怀",
    "author": "许浑",
    "dynasty": "唐代",
    "content": "赵佗西拜已登坛，马援南征土宇宽。越国旧无唐印绶，蛮乡今有汉衣冠。江云带日秋偏热，海雨随风夏亦寒。岭北归人莫回首，蓼花枫叶万重滩。"
  },
  {
    "title": "鸿沟",
    "author": "许浑",
    "dynasty": "唐代",
    "content": "相持未定各为君，秦政山河此地分。力尽乌江千载后，古沟芳草起寒云。"
  },
  {
    "title": "忆长洲",
    "author": "许浑",
    "dynasty": "唐代",
    "content": "香径小船通，菱歌绕故宫。鱼沉秋水静，鸟宿暮山空。荷叶桥边雨，芦花海上风。归心无处托，高枕画屏中。"
  },
  {
    "title": "秋日早朝（一作秋日候扇）",
    "author": "许浑",
    "dynasty": "唐代",
    "content": "宵衣应待绝更筹，环佩锵锵月下楼。井转辘轳千树晓，锁开阊阖万山秋。龙旗尽列趋金殿，雉扇才分见玉旒。虚戴铁冠无一事，沧江归去老渔舟。"
  },
  {
    "title": "秋日",
    "author": "朱熹",
    "dynasty": "宋代",
    "content": "一雨生凉杜若洲，月波微漾绿溪流。茅檐归去无尘土，淡薄闲花绕舍秋。"
  },
  {
    "title": "闲居孟夏即事（一作孟夏有怀）",
    "author": "许浑",
    "dynasty": "唐代",
    "content": "绿树荫青苔，柴门临水开。簟凉初熟麦，枕腻乍经梅。鱼跃海风起，鼍鸣江雨来。佳人竟何处，日夕上楼台。"
  },
  {
    "title": "陪王尚书泛舟莲池",
    "author": "许浑",
    "dynasty": "唐代",
    "content": "莲塘移画舸，泛泛日华清。水暖鱼频跃，烟秋雁早鸣。舞疑回雪态，歌转遏云声。客散山公醉，风高月满城。"
  },
  {
    "title": "送从兄归隐蓝溪二首",
    "author": "许浑",
    "dynasty": "唐代",
    "content": "名高犹素衣，穷巷掩荆扉。渐老故人少，久贫豪客稀。塞云横剑望，山月抱琴归。几日蓝溪醉，藤花拂钓矶。京洛多高盖，怜兄剧断蓬。身随一剑老，家入万山空。夜忆萧关月，行悲易水风。无人知此意，甘卧白云中。"
  },
  {
    "title": "寻周炼师不遇留赠",
    "author": "许浑",
    "dynasty": "唐代",
    "content": "闭门池馆静，云访紫芝翁。零落槿花雨，参差荷叶风。夜棋全局在，春酒半壶空。长啸倚西阁，悠悠名利中。"
  },
  {
    "title": "溪亭二首",
    "author": "许浑",
    "dynasty": "唐代",
    "content": "溪亭四面山，横柳半溪湾。蝉响螳螂急，鱼深翡翠闲。水寒留客醉，月上与僧还。犹恋萧萧竹，西斋未掩关。暖枕眠溪柳，僧斋昨夜期。茶香秋梦后，松韵晚吟时。共戏鱼翻藻，争栖鸟坠枝。重阳应一醉，栽菊助东篱。"
  },
  {
    "title": "途经李翰林墓",
    "author": "许浑",
    "dynasty": "唐代",
    "content": "气逸何人识，才高举世疑。祢生狂善赋，陶令醉能诗。碧水鲈鱼思，青山鵩鸟悲。至今孤冢在，荆棘楚江湄。"
  },
  {
    "title": "守风淮阴",
    "author": "许浑",
    "dynasty": "唐代",
    "content": "遥见江阴夜渔客，因思京口钓鱼时。一潭明月万株柳，自去自来人不知。"
  },
  {
    "title": "听唱山鹧鸪（一作听吹鹧鸪）",
    "author": "许浑",
    "dynasty": "唐代",
    "content": "金谷歌传第一流，鹧鸪清怨碧烟愁。夜来省得曾闻处，万里月明湘水秋。"
  },
  {
    "title": "送崔珦入朝",
    "author": "许浑",
    "dynasty": "唐代",
    "content": "书剑功迟白发新，强登萧寺送归秦。月斜松桂倚高阁，明夜江南江北人。"
  },
  {
    "title": "南亭偶题",
    "author": "许浑",
    "dynasty": "唐代",
    "content": "城下水萦回，潮冲野艇来。鸟惊山果落，龟泛绿萍开。白首书千卷，朱颜酒一杯。南轩自流涕，不是望燕台。"
  },
  {
    "title": "重游飞泉观题故梁道士宿龙池",
    "author": "许浑",
    "dynasty": "唐代",
    "content": "西岩泉落水容宽，灵物蜿蜒黑处蟠。松叶正秋琴韵响，菱花初晓镜光寒。云开星月浮山殿，雨过风雷绕石坛。仙客不归龙亦去，稻畦长满此池干。"
  },
  {
    "title": "和友人送僧归桂州灵岩寺",
    "author": "许浑",
    "dynasty": "唐代",
    "content": "楚客送僧归桂阳，海门帆势极潇湘。碧云千里暮愁合，白雪一声春思长。柳絮拥堤添衲软，松花浮水注瓶香。南京长老几年别，闻道半岩多影堂。"
  },
  {
    "title": "再游姑苏玉芝观",
    "author": "许浑",
    "dynasty": "唐代",
    "content": "高梧一叶下秋初，迢递重廊旧寄居。月过碧窗今夜酒，雨昏红壁去年书。玉池露冷芙蓉浅，琼树风高薜荔疏。明日挂帆更东去，仙翁应笑为鲈鱼。"
  },
  {
    "title": "酬副使郑端公见寄",
    "author": "许浑",
    "dynasty": "唐代",
    "content": "一日高名遍九州，玄珠仍向道中求。郢中白雪惭新唱，涂上青山忆旧游。笙磬有文终易别，珠玑无价竟难酬。柳营迢递江风阔，夜夜孤吟月下楼。"
  },
  {
    "title": "郊园秋日寄洛中友人",
    "author": "许浑",
    "dynasty": "唐代",
    "content": "楚水西来天际流，感时伤别思悠悠。一尊酒尽青山暮，万里书回碧树秋。日落远波惊宿雁，风吹轻浪起眠鸥。嵩阳亲友如相问，潘岳闲居欲白头。"
  },
  {
    "title": "题陆侍御林亭",
    "author": "许浑",
    "dynasty": "唐代",
    "content": "野水通池石叠台，五营无事隐雄才。松斋下马书千卷，兰舫逢人酒一杯。寒树雪晴红艳吐，远山云晓翠光来。定知别后无多日，海柳江花次第开。"
  },
  {
    "title": "出关",
    "author": "许浑",
    "dynasty": "唐代",
    "content": "朝缨初解佐江滨，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。"
  },
  {
    "title": "夜泊永乐有怀",
    "author": "许浑",
    "dynasty": "唐代",
    "content": "莲渚愁红荡碧波，吴娃齐唱采莲歌。横塘一别已千里，芦苇萧萧风雨多。"
  },
  {
    "title": "蜂",
    "author": "罗隐",
    "dynasty": "唐代",
    "content": "不论平地与山尖，无限风光尽被占。采得百花成蜜后，为谁辛苦为谁甜？"
  },
  {
    "title": "赠妓云英",
    "author": "罗隐",
    "dynasty": "唐代",
    "content": "锺陵醉别十余春，重见云英掌上身。我未成名君未嫁，可能俱是不如人？"
  },
  {
    "title": "西施",
    "author": "罗隐",
    "dynasty": "唐代",
    "content": "家国兴亡自有时，吴人何苦怨西施。西施若解倾吴国，越国亡来又是谁。"
  },
  {
    "title": "筹笔驿",
    "author": "李商隐",
    "dynasty": "唐代",
    "content": "猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。"
  },
  {
    "title": "鹦鹉",
    "author": "罗隐",
    "dynasty": "唐代",
    "content": "莫恨雕笼翠羽残，江南地暖陇西寒。劝君不用分明语，语得分明出转难。"
  },
  {
    "title": "黄河",
    "author": "罗隐",
    "dynasty": "唐代",
    "content": "莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！"
  },
  {
    "title": "牡丹花",
    "author": "罗隐",
    "dynasty": "唐代",
    "content": "似共东风别有因，绛罗高卷不胜春。若教解语应倾国，任是无情亦动人。芍药与君为近侍，芙蓉何处避芳尘。可怜韩令功成后，辜负秾华过此身。"
  },
  {
    "title": "绵谷回寄蔡氏昆仲",
    "author": "罗隐",
    "dynasty": "唐代",
    "content": "一年两度锦城游，前值东风后值秋。芳草有情皆碍马，好云无处不遮楼。山牵别恨和肠断，水带离声入梦流。今日因君试回首，淡烟乔木隔绵州。"
  },
  {
    "title": "菊",
    "author": "郑谷",
    "dynasty": "唐代",
    "content": "日日池边载酒行，黄昏犹自绕黄英。重阳过后频来此，甚觉多情胜薄情。"
  },
  {
    "title": "牡丹",
    "author": "皮日休",
    "dynasty": "唐代",
    "content": "落尽残红始吐芳，佳名唤作百花王。竞夸天下无双艳，独立人间第一香。"
  },
  {
    "title": "金陵夜泊",
    "author": "罗隐",
    "dynasty": "唐代",
    "content": "冷烟轻澹傍衰丛，此夕秦淮驻断蓬。栖雁远惊沽酒火，乱鸦高避落帆风。地销王气波声急，山带秋阴树影空。六代精灵人不见，思量应在月明中。"
  },
  {
    "title": "登夏州城楼",
    "author": "罗隐",
    "dynasty": "唐代",
    "content": "寒城猎猎戍旗风，独倚危楼怅望中。万里山河唐土地，千年魂魄晋英雄。离心不忍听边马，往事应须问塞鸿。好脱儒冠从校尉，一枝长戟六钧弓。"
  },
  {
    "title": "感弄猴人赐朱绂",
    "author": "罗隐",
    "dynasty": "唐代",
    "content": "十二三年就试期，五湖烟月奈相违。何如买取胡孙弄，一笑君王便著绯。"
  },
  {
    "title": "焚书坑",
    "author": "罗隐",
    "dynasty": "唐代",
    "content": "千载遗踪一窖尘，路傍耕者亦伤神。祖龙算事浑乖角，将谓诗书活得人。"
  },
  {
    "title": "京中正月七日立春",
    "author": "罗隐",
    "dynasty": "唐代",
    "content": "一二三四五六七，万木生芽是今日。远天归雁拂云飞，近水游鱼迸冰出。"
  },
  {
    "title": "江南",
    "author": "罗隐",
    "dynasty": "唐代",
    "content": "玉树歌声泽国春，累累辎重忆亡陈。垂衣端拱浑闲事，忍把江山乞与人。"
  },
  {
    "title": "金钱花",
    "author": "皮日休",
    "dynasty": "唐代",
    "content": "阴阳为炭地为炉，铸出金钱不用模。莫向人间逞颜色，不知还解济贫无。"
  },
  {
    "title": "帝幸蜀（乾符岁，一作狄归昌诗）",
    "author": "罗隐",
    "dynasty": "唐代",
    "content": "马嵬山色翠依依，又见銮舆幸蜀归。泉下阿蛮应有语，这回休更怨杨妃。"
  },
  {
    "title": "越妇言",
    "author": "罗隐",
    "dynasty": "唐代",
    "content": "　　买臣之贵也，不忍其去妻，筑室以居之，分衣食以活之，亦仁者之心也。　　一旦，去妻言于买臣之近侍曰：“吾秉箕帚于翁子左右者，有年矣。每念饥寒勤苦时节，见翁子之志，何尝不言通达后以匡国致君为己任，以安民济物为心期。而吾不幸离翁子左右者，亦有年矣，翁子果通达矣。天子疏爵以命之，衣锦以昼之，斯亦极矣。而向所言者，蔑然无闻。岂四方无事使之然耶？岂急于富贵未假度者耶？以吾观之，矜于一妇人，则可矣，其他未之见也。又安可食其食！”乃闭气而死。"
  },
  {
    "title": "炀帝陵",
    "author": "罗隐",
    "dynasty": "唐代",
    "content": "入郭登桥出郭船，红楼日日柳年年。君王忍把平陈业，只博雷塘数亩田。"
  },
  {
    "title": "柳",
    "author": "李商隐",
    "dynasty": "唐代",
    "content": "曾逐东风拂舞筵，乐游春苑断肠天。如何肯到清秋日，已带斜阳又带蝉。"
  },
  {
    "title": "英雄之言",
    "author": "罗隐",
    "dynasty": "唐代",
    "content": "　　物之所以有韬晦者，防乎盗也。故人亦然。夫盗亦人也，冠屦焉，衣服焉。其所以异者，退逊之心、正廉之节，不常其性耳。视玉帛而取之者，则曰牵于寒饿；视家国而取之者，则曰救彼涂炭。牵于寒饿者，无得而言矣。救彼涂炭者，则宜以百姓心为心。而西刘则曰：“居宜如是”，楚籍则曰“可取而代”。意彼未必无退逊之心、正廉之节，盖以视其靡曼骄崇，然后生其谋耳。为英雄者犹若是，况常人乎？是以峻宇逸游，不为人所窥者，鲜也。"
  },
  {
    "title": "偶题",
    "author": "姚合",
    "dynasty": "唐代",
    "content": "年年九陌看春还，旧隐空劳梦寐间。迟日逍遥芸草长，圣朝清净谏臣闲。偶逢游客同倾酒，自有前驺耻见山。道侣书来相责诮，朝朝欲报作何颜。"
  },
  {
    "title": "咏月",
    "author": "罗隐",
    "dynasty": "唐代",
    "content": "湖上风高动白蘋，暂延清景此逡巡。隔年违别成何事，半夜相看似故人。蟾向静中矜爪距，兔隈明处弄精神。嫦娥老大应惆怅，倚泣苍苍桂一轮。"
  },
  {
    "title": "春风",
    "author": "王安石",
    "dynasty": "宋代",
    "content": "一马春风北首燕，却疑身得旧山川。阳浮树外沧江水，尘涨原头野火烟。日借嫩黄初著柳，雨催新绿稍归田。回头不见辛夷发，始觉看花是去年。"
  },
  {
    "title": "曲江春感",
    "author": "罗隐",
    "dynasty": "唐代",
    "content": "江头日暖花又开，江东行客心悠哉。高阳酒徒半凋落，终南山色空崔嵬。圣代也知无弃物，侯门未必用非才。一船明月一竿竹，家住五湖归去来。"
  },
  {
    "title": "马嵬坡",
    "author": "张祜",
    "dynasty": "唐代",
    "content": "旌旗不整奈君何，南去人稀北去多。尘土已残香粉艳，荔枝犹到马嵬坡。"
  },
  {
    "title": "故都",
    "author": "韩偓",
    "dynasty": "唐代",
    "content": "故都遥想草萋萋，上帝深疑亦自迷。塞雁已侵池籞宿，宫鸦犹恋女墙啼。天涯烈士空垂涕，地下强魂必噬脐。掩鼻计成终不觉，冯驩无路学鸣鸡。"
  },
  {
    "title": "淮南送工部卢员外赴阙",
    "author": "罗隐",
    "dynasty": "唐代",
    "content": "始从豸角曳长裾，又吐鸡香奏玉除。隋邸旧僚推谢掾，汉廷高议得相如。贵分赤笔升兰署，荣著绯衣从板舆。遥想到时秋欲尽，禁城凉冷露槐疏。"
  },
  {
    "title": "寄南城韦逸人",
    "author": "罗隐",
    "dynasty": "唐代",
    "content": "杜甫诗中韦曲花，至今无赖尚豪家。美人晓折露沾袖，公子醉时香满车。万里丹青传不得，二年风雨恨无涯。羡他南涧高眠客，春去春来任物华。"
  },
  {
    "title": "赠渔翁",
    "author": "罗隐",
    "dynasty": "唐代",
    "content": "叶艇悠扬鹤发垂，生涯空托一纶丝。是非不向眼前起，寒暑任从波上移。风漾长歌笼月里，梦和春雨昼眠时。逍遥此意谁人会，应有青山渌水知。"
  },
  {
    "title": "京中晚望",
    "author": "罗隐",
    "dynasty": "唐代",
    "content": "心如野鹿迹如萍，谩向人间性一灵。往事不知多少梦，夜来和酒一时醒。"
  },
  {
    "title": "水边偶题",
    "author": "罗隐",
    "dynasty": "唐代",
    "content": "野水无情去不回，水边花好为谁开。只知事逐眼前去，不觉老从头上来。穷似丘轲休叹息，达如周召亦尘埃。思量此理何人会，蒙邑先生最有才。"
  },
  {
    "title": "江北",
    "author": "罗隐",
    "dynasty": "唐代",
    "content": "废宫荒苑莫闲愁，成败终须要彻头。一种风流一种死，朝歌争得似扬州。"
  },
  {
    "title": "丁亥岁作（中元甲子）",
    "author": "罗隐",
    "dynasty": "唐代",
    "content": "病想医门渴望梅，十年心地仅成灰。早知世事长如此，自是孤寒不合来。谷畔气浓高蔽日，蛰边声暖乍闻雷。满城桃李君看取，一一还从旧处开。"
  },
  {
    "title": "岁除夜",
    "author": "罗隐",
    "dynasty": "唐代",
    "content": "官历行将尽，村醪强自倾。厌寒思暖律，畏老惜残更。岁月已如此，寇戎犹未平。儿童不谙事，歌吹待天明。"
  },
  {
    "title": "长明灯",
    "author": "罗隐",
    "dynasty": "唐代",
    "content": "破暗长明世代深，烟和香气两沈沈。不知初点人何在，只见当年火至今。晓似红莲开沼面，夜如寒月镇潭心。孤光自有龙神护，雀戏蛾飞不敢侵。"
  },
  {
    "title": "红叶",
    "author": "罗隐",
    "dynasty": "唐代",
    "content": "不奈荒城畔，那堪晚照中。野晴霜浥绿，山冷雨催红。游子灞陵道，美人长信宫。等闲居岁暮，摇落意无穷。"
  },
  {
    "title": "绣",
    "author": "罗隐",
    "dynasty": "唐代",
    "content": "一片丝罗轻似水，洞房西室女工劳。花随玉指添春色，鸟逐金针长羽毛。蜀锦谩夸声自贵，越绫虚说价功高。可中用作鸳鸯被，红叶枝枝不碍刀。"
  },
  {
    "title": "浮云",
    "author": "罗隐",
    "dynasty": "唐代",
    "content": "溶溶曳曳自舒张，不向苍梧即帝乡。莫道无心便无事，也曾愁杀楚襄王。"
  },
  {
    "title": "塞外",
    "author": "罗隐",
    "dynasty": "唐代",
    "content": "塞外偷儿塞内兵，圣君宵旰望升平。碧幢未作朝廷计，白梃犹驱妇女行。可使御戎无上策，只应忧国是虚声。汉王第宅秦田土，今日将军已自荣。"
  },
  {
    "title": "钱塘江潮",
    "author": "罗隐",
    "dynasty": "唐代",
    "content": "怒声汹汹势悠悠，罗刹江边地欲浮。漫道往来存大信，也知反覆向平流。任抛巨浸疑无底，猛过西陵只有头。至竟朝昏谁主掌，好骑赪鲤问阳侯。"
  },
  {
    "title": "重过随州故兵部李侍郎恩知因抒长句",
    "author": "罗隐",
    "dynasty": "唐代",
    "content": "庄周高论伯牙琴，闲夜思量泪满襟。四海共谁言近事，九原从此负初心。鸥翻汉浦风波急，雁下郧溪雾雨深。惭愧苍生还有意，解歌襦袴至如今。"
  },
  {
    "title": "孟浩然墓",
    "author": "罗隐",
    "dynasty": "唐代",
    "content": "数步荒榛接旧蹊，寒江漠漠草凄凄。鹿门黄土无多少，恰到书生冢便低。"
  },
  {
    "title": "泪",
    "author": "李商隐",
    "dynasty": "唐代",
    "content": "永巷长年怨绮罗，离情终日思风波。湘江竹上痕无限，岘首碑前洒几多。人去紫台秋入塞，兵残楚帐夜闻歌。朝来灞水桥边问，未抵青袍送玉珂。"
  },
  {
    "title": "夏州胡常侍",
    "author": "罗隐",
    "dynasty": "唐代",
    "content": "百尺高台勃勃州，大刀长戟汉诸侯。征鸿过尽边云阔，战马闲来塞草秋。国计已推肝胆许，家财不为子孙谋。仍闻陇蜀由多事，深喜将军未白头。"
  },
  {
    "title": "题磻溪垂钓图",
    "author": "罗隐",
    "dynasty": "唐代",
    "content": "吕望当年展庙谟，直钩钓国更谁如。若教生在西湖上，也是须供使宅鱼。"
  },
  {
    "title": "春居",
    "author": "罗隐",
    "dynasty": "唐代",
    "content": "春风百卉摇，旧国路迢迢。偶病成疏散，因贫得寂寥。倚帘高柳弱，乘露小桃夭。春色常无处，村醪更一瓢。"
  },
  {
    "title": "清明日曲江怀友",
    "author": "罗隐",
    "dynasty": "唐代",
    "content": "君与田苏即旧游，我于交分亦绸缪。二年隔绝黄泉下，尽日悲凉曲水头。鸥鸟似能齐物理，杏花疑欲伴人愁。寡妻稚子应寒食，遥望江陵一泪流。"
  },
  {
    "title": "香",
    "author": "罗隐",
    "dynasty": "唐代",
    "content": "沈水良材食柏珍，博山烟暖玉楼春。怜君亦是无端物，贪作馨香忘却身。"
  },
  {
    "title": "东归别常修",
    "author": "罗隐",
    "dynasty": "唐代",
    "content": "六载辛勤九陌中，却寻归路五湖东。名惭桂苑一枝绿，鲙忆松江两箸红。浮世到头须适性，男儿何必尽成功。唯惭鲍叔深知我，他日蒲帆百尺风。"
  },
  {
    "title": "题杜甫集",
    "author": "罗隐",
    "dynasty": "唐代",
    "content": "楚水悠悠浸楚亭，楚南天地两无情。忍交孙武重泉下，不见时人说用兵。"
  },
  {
    "title": "江南行",
    "author": "罗隐",
    "dynasty": "唐代",
    "content": "江烟湿雨蛟绡软，漠漠小山眉黛浅。水国多愁又有情，夜槽压酒银船满。细丝摇柳凝晓空，吴王台榭春梦中。鸳鸯鸂鶒唤不起，平铺绿水眠东风。西陵路边月悄悄，油碧轻车苏小小。"
  },
  {
    "title": "春日独游禅智寺",
    "author": "罗隐",
    "dynasty": "唐代",
    "content": "树远连天水接空，几年行乐旧隋宫。花开花谢还如此，人去人来自不同。鸾凤调高何处酒，吴牛蹄健满车风。思量只合腾腾醉，煮海平陈一梦中。"
  },
  {
    "title": "南康道中",
    "author": "罗隐",
    "dynasty": "唐代",
    "content": "弱冠负文翰，此中听鹿鸣。使君延上榻，时辈仰前程。丹桂竟多故，白云空有情。唯馀路旁泪，沾洒向尘缨。"
  },
  {
    "title": "江都",
    "author": "罗隐",
    "dynasty": "唐代",
    "content": "淮王高宴动江都，曾忆狂生亦坐隅。九里楼台牵翡翠，两行鸳鹭踏真珠。歌听丽句秦云咽，诗转新题蜀锦铺。惆怅晋阳星拆后，世间兵革地荒芜。"
  },
  {
    "title": "忆九华",
    "author": "罗隐",
    "dynasty": "唐代",
    "content": "九华巉崒荫柴扉，长忆前时此息机。黄菊倚风村酒熟，绿蒲低雨钓鱼归。干戈已是三年别，尘土那堪万事违。回首佳期恨多少，夜阑霜露又沾衣。"
  },
  {
    "title": "燕",
    "author": "郑谷",
    "dynasty": "唐代",
    "content": "年去年来来去忙，春寒烟暝渡潇湘。低飞绿岸和梅雨，乱入红楼拣杏梁。闲几砚中窥水浅，落花径里得泥香。千言万语无人会，又逐流莺过短墙。"
  },
  {
    "title": "秋日汴河客舍酬友人",
    "author": "罗隐",
    "dynasty": "唐代",
    "content": "梁宋追游早岁同，偶然违别事皆空。年如流水催何急，道似危途动即穷。醉舞且欣连夜月，狂吟还聚上楼风。烦君更枉骚人句，白凤灵蛇满袖中。"
  },
  {
    "title": "邺城",
    "author": "郑燮",
    "dynasty": "清代",
    "content": "划破寒云漳水流，残星画角动谁楼。孤城旭日牛羊出，万里新霜草木秋。铜雀荒凉遗瓦在，西陵风雨石人愁。分香一夕雄心尽，碑板仍题汉彻侯。"
  },
  {
    "title": "长安秋夜",
    "author": "罗隐",
    "dynasty": "唐代",
    "content": "远闻天子似羲皇，偶舍渔乡入帝乡。五等列侯无故旧，一枝仙桂有风霜。灯欹短焰烧离鬓，漏转寒更滴旅肠。归计未知身已老，九衢双阙夜苍苍。"
  },
  {
    "title": "寄渭北徐从事",
    "author": "罗隐",
    "dynasty": "唐代",
    "content": "暖云慵堕柳垂条，骢马徐郎过渭桥。官秩旧参荀秘监，樽罍今伴霍嫖姚。科随鹄箭频曾中，礼向侯弓以重招。莫恨东风促行李，不多时节却归朝。"
  },
  {
    "title": "扇上画牡丹",
    "author": "罗隐",
    "dynasty": "唐代",
    "content": "为爱红芳满砌阶，教人扇上画将来。叶随彩笔参差长，花逐轻风次第开。闲挂几曾停蛱蝶，频摇不怕落莓苔。根生无地如仙桂，疑是姮娥月里栽。"
  },
  {
    "title": "中秋不见月",
    "author": "罗隐",
    "dynasty": "唐代",
    "content": "风帘淅淅漏灯痕，一半秋光此夕分。天为素娥孀怨苦，并教西北起浮云。"
  },
  {
    "title": "董仲舒",
    "author": "罗隐",
    "dynasty": "唐代",
    "content": "灾变儒生不合闻，谩将刀笔指乾坤。偶然留得阴阳术，闭却南门又北门。"
  },
  {
    "title": "粉",
    "author": "罗隐",
    "dynasty": "唐代",
    "content": "每持纤白助君时，霜自无憀雪自疑。郎若姓何应解傅，女能窥宋不劳施。妆成丽色唯花妒，落尽啼痕只镜知。最好玉京仙署里，更和秋月照琼枝。"
  },
  {
    "title": "华清宫",
    "author": "皇甫冉",
    "dynasty": "唐代",
    "content": "骊岫接新丰，岧峣驾翠空。凿山开秘殿，隐雾闭仙宫。绛阙犹栖凤，雕梁尚带虹。温泉曾浴日，华馆旧迎风。肃穆瞻云辇，沈深闭绮栊。东郊倚望处，瑞气霭濛濛。"
  },
  {
    "title": "咏史",
    "author": "张九龄",
    "dynasty": "唐代",
    "content": "大德始无颇，中智是所是。居然已不一，况乃务相诡。小道致泥难，巧言因萋毁。穰侯或见迟，苏生得阴揣。轻既长沙傅，重亦边郡徙。势倾不幸然，迹在胡宁尔。沧溟所为大，江汉日来委。沣水虽复清，鱼鳖岂游此。贤哉有小白，仇中有管氏。若人不世生，悠悠多如彼。"
  },
  {
    "title": "经耒阳杜工部墓",
    "author": "罗隐",
    "dynasty": "唐代",
    "content": "紫菊馨香覆楚醪，奠君江畔雨萧骚。旅魂自是才相累，闲骨何妨冢更高。騄骥丧来空蹇蹶，芝兰衰后长蓬蒿。屈原宋玉邻君处，几驾青螭缓郁陶。"
  },
  {
    "title": "听琴",
    "author": "罗隐",
    "dynasty": "唐代",
    "content": "寒雨萧萧落井梧，夜深何处怨啼乌。不知一盏临邛酒，救得相如渴病无。"
  },
  {
    "title": "乐府杂曲。鼓吹曲辞。芳树",
    "author": "罗隐",
    "dynasty": "唐代",
    "content": "细蕊慢逐风，暖香闲破鼻。青帝固有心，时时动人意。去年高枝犹压地，今年低枝已憔悴。吾所以见造化之权，变通之理。春夏作头，秋冬为尾。循环反复无穷已。今生长短同一轨，若使威可以制，力可以止，秦皇不肯敛手下沙丘，孟贲不合低头入蒿里。伊人强猛犹如此，顾我劳生何足恃。但愿开素袍，倾绿蚁，陶陶兀兀大醉于青冥白昼间。任他上是天，下是地。"
  },
  {
    "title": "抚州别阮兵曹",
    "author": "罗隐",
    "dynasty": "唐代",
    "content": "雪晴天外见诸峰，幽轧行轮有去踪。内史宅边今独恨，步兵厨畔旧相容。十年别鬓疑朝镜，千里归心著晚钟。若不他时更青眼，未知谁肯荐临邛。"
  },
  {
    "title": "淮南高骈所造迎仙楼",
    "author": "罗隐",
    "dynasty": "唐代",
    "content": "鸾音鹤信杳难回，凤驾龙车早晚来。仙境是谁知处所，人间空自造楼台。云侵朱槛应难到，虫网闲窗永不开。子细思量成底事，露凝风摆作尘埃。"
  },
  {
    "title": "钱",
    "author": "罗隐",
    "dynasty": "唐代",
    "content": "志士不敢道，贮之成祸胎。小人无事艺，假尔作梯媒。解释愁肠结，能分睡眼开。朱门狼虎性，一半逐君回。"
  },
  {
    "title": "秋日富春江行",
    "author": "罗隐",
    "dynasty": "唐代",
    "content": "远岸平如剪，澄江静似铺。紫鳞仙客驭，金颗李衡奴。冷叠群山阔，清涵万象殊。严陵亦高见，归卧是良图。"
  },
  {
    "title": "台城",
    "author": "刘禹锡",
    "dynasty": "唐代",
    "content": "台城六代竞豪华，结绮临春事最奢。万户千门成野草，只缘一曲后庭花。"
  },
  {
    "title": "雪霁",
    "author": "罗隐",
    "dynasty": "唐代",
    "content": "南山雪乍晴，寒气转峥嵘。锁却闲门出，随他骏马行。一竿如有计，五鼎岂须烹。愁见天街草，青青又欲生。"
  },
  {
    "title": "西京崇德里居",
    "author": "罗隐",
    "dynasty": "唐代",
    "content": "进乏梯媒退又难，强随豪贵殢长安。风从昨夜吹银汉，泪拟何门落玉盘。抛掷红尘应有恨，思量仙桂也无端。锦鳞赪尾平生事，却被闲人把钓竿。"
  },
  {
    "title": "许由庙",
    "author": "罗隐",
    "dynasty": "唐代",
    "content": "高挂风瓢濯汉滨，土阶三尺愧清尘。可怜比屋堪封日，若到人间是众人。"
  },
  {
    "title": "北固亭东望寄默师",
    "author": "罗隐",
    "dynasty": "唐代",
    "content": "高亭暮色中，往事更谁同。水谩矜天阔，山应到此穷。病怜京口酒，老怯海门风。唯有言堪解，何由见远公。"
  },
  {
    "title": "王夷甫",
    "author": "罗隐",
    "dynasty": "唐代",
    "content": "把得闲书坐水滨，读来前事亦酸辛。莫言麈尾清谭柄，坏却淳风是此人。"
  },
  {
    "title": "北邙山",
    "author": "罗隐",
    "dynasty": "唐代",
    "content": "一种山前路入秦，嵩山堪爱此伤神。魏明未死虚留意，庄叟虽生酌满巾。何必更寻无主骨，也知曾有弄权人。羡他缑岭吹箫客，闲访云头看俗尘。"
  },
  {
    "title": "金陵思古",
    "author": "罗隐",
    "dynasty": "唐代",
    "content": "杜秋在时花解言，杜秋死后花更繁。柔姿曼态葬何处，天红腻白愁荒原。高洞紫箫吹梦想，小窗残雨湿精魂。绮筵金缕无消息，一阵征帆过海门。"
  },
  {
    "title": "村桥",
    "author": "罗隐",
    "dynasty": "唐代",
    "content": "村桥酒旆月明楼，偶逐渔舟系叶舟。莫学鲁人疑海鸟，须知庄叟恶牺牛。心寒已分灰无焰，事往曾将水共流。除却思量太平在，肯抛疏散换公侯。"
  },
  {
    "title": "献钱尚父",
    "author": "贯休",
    "dynasty": "唐代",
    "content": "贵逼人来不自由，龙骧凤翥势难收。满堂花醉三千客，一剑霜寒十四州。鼓角揭天嘉气冷，风涛动地海山秋。东南永作金天柱，谁羡当时万户侯。"
  },
  {
    "title": "善哉行·伤古曲无知音",
    "author": "贯休",
    "dynasty": "唐代",
    "content": "有美一人兮，婉如青扬。识曲别音兮，令姿煌煌。绣袂捧琴兮，登君子堂。如彼萱草兮，使我忧忘。欲赠之以紫玉尺，白银铛。久不见之兮，湘水茫茫。"
  },
  {
    "title": "古离别",
    "author": "韦庄",
    "dynasty": "唐代",
    "content": "晴烟漠漠柳毵毵，不那离情酒半酣。更把玉鞭云外指，断肠春色在江南。"
  },
  {
    "title": "野居偶作",
    "author": "贯休",
    "dynasty": "唐代",
    "content": "高淡清虚即是家，何须须占好烟霞。无心于道道自得，有意向人人转赊。风触好花文锦落，砌横流水玉琴斜。但令如此还如此，谁羡前程未可涯。"
  },
  {
    "title": "春晚书山家",
    "author": "贯休",
    "dynasty": "唐代",
    "content": "柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。"
  },
  {
    "title": "春晚书山家屋壁二首",
    "author": "贯休",
    "dynasty": "唐代",
    "content": "柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。"
  },
  {
    "title": "春送僧",
    "author": "贯休",
    "dynasty": "唐代",
    "content": "蜀魄关关花雨深，送师冲雨到江浔。不能更折江头柳，自有青青松柏心。"
  },
  {
    "title": "春晚书山家·其二",
    "author": "贯休",
    "dynasty": "唐代",
    "content": "水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。"
  },
  {
    "title": "春",
    "author": "贯休",
    "dynasty": "唐代",
    "content": "自来自去动洪炉，无象无私无处无。回雁不多消气力，染花应最费工夫。溟濛便恨豪家惜，浓暖深为政笔驱。莫讶相逢只添睡，伊余心不在荣枯。"
  },
  {
    "title": "陈情献蜀皇帝",
    "author": "贯休",
    "dynasty": "唐代",
    "content": "河北江东处处灾，唯闻全蜀勿尘埃。一瓶一钵垂垂老，万水千山得得来。秦苑幽栖多胜景，巴歈陈贡愧非才。自惭林薮龙钟者，亦得亲登郭隗台。"
  },
  {
    "title": "山茶花",
    "author": "贯休",
    "dynasty": "唐代",
    "content": "风裁日染开仙囿，百花色死猩血谬。今朝一朵堕阶前，应有看人怨孙秀。"
  },
  {
    "title": "古意九首",
    "author": "贯休",
    "dynasty": "唐代",
    "content": "一雨火云尽，闭门心冥冥。兰花与芙蓉，满院同芳馨。佳人天一涯，好鸟何嘤嘤。我有双白璧，不羡于虞卿。我有径寸珠，别是天地精。玩之室生白，潇洒身安轻。只应天上人，见我双眼明。阳乌烁万物，草木怀春恩。茫茫尘土飞，培壅名利根。我本是蓑笠，幼知天子尊。学为毛氏诗，亦多直致言。不慕需臑类，附势同崩奔。唯寻桃李蹊，去去长者门。美人如游龙，被服金鸳鸯。手把古刀尺，在彼白玉堂。文章深掣曳，珂珮鸣丁当。好风吹桃花，片片落银床。何妨学羽翰，远逐朱鸟翔。乾坤有清气，散入诗人脾。圣贤遗清风，不在恶木枝。千人万人中，一人两人知。忆在东溪日，花开叶落时。几拟以黄金，铸作钟子期。莫轻白云白，不与风雨会。莫见守羊儿，或是初平辈。人生非日月，光辉岂常在。一荣与一辱，古今常相对。君不见于公门，子孙好冠盖。古交如真金，百炼色不回。今交如暴流，倏忽生尘埃。我愿君子气，散为青松栽。我恐荆棘花，只为小人开。伤心复伤心，吟上高高台。常思谢康乐，文章有神力。是何清风清，凛然似相识。一种为顽嚚，得作翻经石。一种为枯槁，得作登山屐。永嘉为郡后，山水添鲜碧。何当学羽翰，一去观遗迹。常思李太白，仙笔驱造化。玄宗致之七宝床，虎殿龙楼无不可。一朝力士脱靴后，玉上青蝇生一个。紫皇殿前五色麟，忽然掣断黄金锁。五湖大浪如银山，满船载酒挝鼓过。贺老成异物，颠狂谁敢和。宁知江边坟，不是犹醉卧。忆在山中时，丹桂花葳蕤。红泉浸瑶草，白日生华滋。箬屋开地炉，翠墙挂藤衣。看经竹窗边，白猿三两枝。东峰有老人，眼碧头骨奇。种薤煮白石，旨趣如婴儿。月上来打门，月落方始归。授我微妙诀，恬澹无所为。别来六七年，只恐白日飞。"
  },
  {
    "title": "杂曲歌辞。行路难五首",
    "author": "贯休",
    "dynasty": "唐代",
    "content": "不会当时作天地，刚有多般愚与智。到头还用真宰心，何如上下皆清气。大道冥冥不知处，那堪顿得羲和辔。义不义兮仁不仁，拟学长生更容易。负心为炉复为火，缘木求鱼应且止。君不见烧金炼石古帝王，鬼火荧荧白杨里。君不见道傍废井生古木，本是骄奢贵人屋。几度美人照影来，素绠银瓶濯纤玉。云飞雨散今如此，绣闼雕甍作荒谷。沸渭笙歌君莫夸，不应长是西家哭。休说遗编行者几，至竟终须合天理。败他成此亦何功，苏张终作多言鬼。行路难，行路难，不在羊肠里。九有茫茫共尧日，浪死虚生亦非一。清净玄音竟不闻，花眼酒肠暗如漆。或偶因片言只字登第光二亲，又不能献可替不航要津。口谈羲轩与周孔，履行不及屠沽人。行路难，行路难，日暮途远空悲叹。君不见道傍树有寄生枝，青青郁郁同荣衰。无情之物尚如此，为人不及还堪悲。父归坟兮未朝夕，已分黄金争田宅。高堂老母头似霜，心作数支泪常滴。我闻忽如负芒刺，不独为君空叹息。古人尺布犹可缝，浔阳义犬令人忆。寄言世上为人子，孝义团圆莫如此。若如此，不遄死兮更何俟。君不见山高海深人不测，古往今来转青碧。浅近轻浮莫与交，池卑只解生荆棘。谁道黄金如粪土，张耳陈馀断消息。行路难，行路难，君自看。"
  },
  {
    "title": "古战处",
    "author": "贯休",
    "dynasty": "唐代",
    "content": "鬼气苍黄棘叶红，昔时人血此时风。相怜极目无疆地，曾落将军一阵中。"
  },
  {
    "title": "旅中怀孙路",
    "author": "贯休",
    "dynasty": "唐代",
    "content": "暮尘微雨收，蝉急楚乡秋。一片月出海，几家人上楼。砌香残果落，汀草宿烟浮。唯有知音者，相思歌白头。"
  },
  {
    "title": "山居诗二十四首",
    "author": "贯休",
    "dynasty": "唐代",
    "content": "休话喧哗事事难，山翁只合住深山。数声清磬是非外，一个闲人天地间。绿圃空阶云冉冉，异禽灵草水潺潺。无人与向群儒说，岩桂枝高亦好扳。难是言休即便休，清吟孤坐碧溪头。三间茆屋无人到，十里松阴独自游。明月清风宗炳社，夕阳秋色庾公楼。修心未到无心地，万种千般逐水流。好鸟声长睡眼开，好茶擎乳坐莓苔。不闻荣辱成番尽，只见熊罴作队来。诗里从前欺白雪，道情终遣似婴孩。由来此事知音少，不是真风去不回。万境忘机是道华，碧芙蓉里日空斜。幽深有径通仙窟，寂寞无人落异花。掣电浮云真好喻，如龙似凤不须夸。君看江上英雄冢，只有松根与柏槎。鞭后从他素发兼，涌清奔碧冷侵帘。高奇章句无人爱，澹泊身心举世嫌。白石桥高吟不足，红霞影暖卧无厌。居山别有非山意，莫错将予比宋纤。鸟外尘中四十秋，亦曾高挹汉诸侯。如斯标致虽清拙，大丈夫儿合自由。紫术黄菁苗蕺蕺，锦囊香麝语啾啾。终须心到曹溪叟，千岁槠根雪满头。慵甚嵇康竟不回，何妨方寸似寒灰。山精日作儿童出，仙者时将玉器来。筠帚扫花惊睡鹿，地垆烧树带枯苔。不行朝市多时也，许史金张安在哉。心心心不住希夷，石屋巉岩鬓发垂。养竹不除当路笋，爱松留得碍人枝。焚香开卷霞生砌，卷箔冥心月在池。多少故人头尽白，不知今日又何之。龙藏琅函遍九垓，霜钟金鼓振琼台。堪嗟一句无人得，遂使吾师特地来。无角铁牛眠少室，生儿石女老黄梅。令人转忆庞居士，天上人间不可陪。五岳烟霞连不断，三山洞穴去应通。石窗欹枕疏疏雨，水碓无人浩浩风。童子念经深竹里，猕猴拾虱夕阳中。因思往事抛心力，六七年来楚水东。尘埃中更有埃尘，时复双眉十为颦。赖有年光飞似箭，是何心地亦称人。回贤参孝时时说，蜂虿狼贪日日新。天意刚容此徒在，不堪惆怅不堪陈。翠窦烟岩画不成，桂华瀑沫杂芳馨。拨霞扫雪和云母，掘石移松得茯苓。好鸟傍花窥玉磬，嫩苔和水没金瓶。从他人说从他笑，地覆天翻也只宁。腾腾兀兀步迟迟，兆朕消磨只自知。龙猛金膏虽未作，孙登土窟且相宜。薜萝山帔偏能gx，橡栗年粮亦且支。已得真人好消息，人间天上更无疑。岚嫩风轻似碧纱，雪楼金像隔烟霞。葛苞玉粉生香垄，菌簇银钉满净楂。举世只知嗟逝水，无人微解悟空花。可怜扰扰尘埃里，双鬓如银事似麻。千岩万壑路倾欹，杉桧濛濛独掩扉。劚药童穿溪罅去，采花蜂冒晓烟归。闲行放意寻流水，静坐支颐到落晖。长忆南泉好言语，如斯痴钝者还稀。一庵冥目在穹冥，菌枕松床藓阵青。乳鹿暗行柽径雪，瀑泉微溅石楼经。闲行不觉过天井，长啸深能动岳灵。应恐无人知此意，非凡非圣独醒醒。慵刻芙蓉传永漏，休夸丽藻鄙汤休。且为小囤盛红粟，别有珍禽胜白鸥。拾栗远寻深涧底，弄猿多在小峰头。不能更出尘中也，百炼刚为绕指柔。业薪心火日烧煎，浪死虚生自古然。陆氏称龙终妄矣，汉家得鹿更空焉。白衣居士深深说，青眼胡僧远远传。刚地无人知此意，不堪惆怅落花前。露滴红兰玉满畦，闲拖象屣到峰西。但令心似莲花洁，何必身将槁木齐。古堑细烟红树老，半岩残雪白猿啼。虽然不是桃源洞，春至桃花亦满蹊。自休自已自安排，常愿居山事偶谐。僧采树衣临绝壑，狖争山果落空阶。闲担茶器缘青障，静衲禅袍坐绿崖。虚作新诗反招隐，出来多与此心乖。石垆金鼎红蕖嫩，香阁茶棚绿巘齐。坞烧崩腾奔涧鼠，岩花狼藉斗山鸡。蒙庄环外知音少，阮籍途穷旨趣低。应有世人来觅我，水重山叠几层迷。自古浮华能几几，逝波终日去滔滔。汉王废苑生秋草，吴主荒宫入夜涛。满屋黄金机不息，一头白发气犹高。岂知知足金仙子，霞外天香满毳袍。如愚何止直如弦，只合深藏碧嶂前。但见山中常有雪，不知世上是何年。野人爱向庵前笑，赤玃频来袖畔眠。只有逍遥好知己，何须更问洞中天。支公放鹤情相似，范泰论交趣不同。有念尽为烦恼相，无私方称水晶宫。香焚薝卜诸峰晓，珠掐金刚万境空。若买山资言不及，恒河沙劫用无穷。"
  },
  {
    "title": "读离骚经",
    "author": "贯休",
    "dynasty": "唐代",
    "content": "湘江滨，湘江滨，兰红芷白波如银，终须一去呼湘君。问湘神，云中君，不知何以交灵均。我恐湘江之鱼兮，死后尽为人。曾食灵均之肉兮，个个为忠臣。又想灵均之骨兮终不曲。千年波底色如玉，谁能入水少取得，香沐函题贡上国。贡上国，即全胜和璞悬璃，垂棘结绿。"
  },
  {
    "title": "大蜀皇帝寿春节进尧铭舜颂二首。舜颂",
    "author": "贯休",
    "dynasty": "唐代",
    "content": "高高历山，有黍有粟。皇皇大舜，合尧玄德。五典克从，四门伊穆。大道将行，天下为公。临下有赫，选贤用能。吾皇则之，无斁无逸。绥厥品汇，光光得一。千辐临顶，十在随跸。大哉大同，为光为龙。吾皇则之，圣谋隆隆。纳隍孜孜，考考切切。六宗是禋，五瑞斯列。排麟环凤，披香立雪。四夷纳赆，九围有截。昔救世师，降生竺乾。寿春亦然，万年万年。"
  },
  {
    "title": "三峡闻猿",
    "author": "贯休",
    "dynasty": "唐代",
    "content": "历历数声猿，寥寥渡白烟。应栖多月树，况是下霜天。万里客危坐，千山境悄然。更深仍不住，使我欲移船。"
  },
  {
    "title": "落花",
    "author": "李商隐",
    "dynasty": "唐代",
    "content": "高阁客竟去，小园花乱飞。参差连曲陌，迢递送斜晖。肠断未忍扫，眼穿仍欲归。芳心向春尽，所得是沾衣。"
  },
  {
    "title": "偶作因怀山中道侣",
    "author": "贯休",
    "dynasty": "唐代",
    "content": "是是非非竟不真，桃花流水送青春。姓刘姓项今何在，争利争名愁杀人。必竟输他常寂默，只应赢得苦沈沦。深云道者相思否，归去来兮湘水滨。"
  },
  {
    "title": "相和歌辞。善哉行",
    "author": "贯休",
    "dynasty": "唐代",
    "content": "有美一人兮婉如清扬，识曲别音兮令姿煌煌。绣袂捧琴兮登君子堂，如彼萱草兮使我忧忘。欲赠之以紫玉尺，白银珰，久不见之兮湘水茫茫。"
  },
  {
    "title": "书石壁禅居屋壁",
    "author": "贯休",
    "dynasty": "唐代",
    "content": "赤旃檀塔六七级，白菡萏花三四枝。禅客相逢只弹指，此心能有几人知。"
  },
  {
    "title": "夜雨",
    "author": "白居易",
    "dynasty": "唐代",
    "content": "我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。"
  },
  {
    "title": "杂曲歌辞·杞梁妻",
    "author": "贯休",
    "dynasty": "唐代",
    "content": "秦之无道兮四海枯，筑长城兮遮北胡。筑人筑土一万里，杞梁贞妇啼呜呜。上无父兮中无夫，下无子兮孤复孤。一号城崩塞色苦，再号杞梁骨出土。疲魂饥魄相逐归，陌上少年莫相非。"
  },
  {
    "title": "杂曲歌辞。少年行三首",
    "author": "贯休",
    "dynasty": "唐代",
    "content": "锦衣鲜华手擎鹘，闲行气貌多轻忽。稼穑艰难总不知，五帝三皇是何物。自拳五色球，迸入他人宅。却捉苍头奴，玉鞭打一百。面白如削玉，猖狂曲江曲。马上黄金鞍，适来新赌得。"
  },
  {
    "title": "春过鄱阳湖",
    "author": "贯休",
    "dynasty": "唐代",
    "content": "百虑片帆下，风波极目看。吴山兼鸟没，楚色入衣寒。过此愁人处，始知行路难。夕阳沙岛上，回首一长叹。"
  },
  {
    "title": "晚望",
    "author": "贯休",
    "dynasty": "唐代",
    "content": "落日碧江静，莲唱清且闲。更寻花发处，借月过前湾。"
  },
  {
    "title": "道士",
    "author": "贯休",
    "dynasty": "唐代",
    "content": "花岛相逢满袖云，藉花论道过金巾。腾腾又入仙山去，只恐是青城丈人。"
  },
  {
    "title": "洛阳尘",
    "author": "贯休",
    "dynasty": "唐代",
    "content": "昔时昔时洛城人，今作茫茫洛城尘。我闻富有石季伦，楼台五色干星辰。乐如天乐日夜闻，锦姝绣妾何纷纷。真珠帘中，姑射神人。文金线玉，香成暮云。孙秀若不杀，晋室应更贫。伊水削行路，冢石花磷磷。苍茫金谷园，牛羊龁荆榛。飞鸟好羽毛，疑是绿珠身。"
  },
  {
    "title": "道情偈",
    "author": "贯休",
    "dynasty": "唐代",
    "content": "草木亦有性，与我将不别。我若似草木，成道无时节。世人不会道，向道却嗔道。伤嗟此辈人，宝山不得宝。"
  },
  {
    "title": "再到钟陵作",
    "author": "贯休",
    "dynasty": "唐代",
    "content": "六七年来到豫章，旧游知己半凋伤。春风还有花千树，往事都如梦一场。无限丘墟侵郭路，几多台榭浸湖光。只应唯有西山色，依旧崔巍上寺墙。"
  },
  {
    "title": "寿春节进",
    "author": "贯休",
    "dynasty": "唐代",
    "content": "圣运关天纪，龙飞古帝基。振摇三蜀地，耸发万年枝。出震同中古，承乾动四夷。恩颁新命广，泪向旧朝垂。大宝归玄谶，殊祥出远池。法天深罔测，体圣妙难知。俭德为全德，无思契十思。丕图非力致，英武悉天资。正直方亲切，回邪岂敢窥。将排颇与牧，相得稷兼夔。盐出符真主，麟来合大规。赓歌随羽籥，奕叶斅伊祁。寡欲情虽泰，忧民色未怡。盛如唐创业，宛胜晋朝仪。旰食宫莺啭，宵衣禁漏迟。多于汤土地，还有禹胼胝。视物如伤日，胜残去杀时。守文情的的，无逸戒孜孜。轩顼风重振，皇唐鼎创移。始闻呈瑞石，又报产灵芝。覆帱高缘大，包容妙在卑。兄呼春赫日，师指佛牟尼。佳气宸居合，淳风乐府吹。急贤彰帝业，解网见天慈。粟赤千千窖，军雄万万儿。八蛮须稽颡，四海仰昌期。玉辇嫔嫱拥，宫花锦绣欹。尧云同叆叇，汉祖太驱驰。氛祲根株尽，浇讹朕兆隳。山河方有截，野逸诏无遗。境静消锋镝，田香熟稻r1.梦中逢傅说，殿上见辛毗。金镜悬千古，彤云起四维。盛行唐典法，再睹舜雍熙。祝寿乾文动，郊天太一随。煌煌还宿卫，亹亹叶声诗。饮醴和甘雨，非烟绕御帷。银轮随宝马，玉沼见金龟。杳杳闻韵濩，重重降抚绥。魏徵须却出，葛亮更何之。简约逾前古，升平美不疑。触邪羊唅唅，鼓腹叟嘻嘻。迈五方云大，超三始见奇。锦霞连紫极，仙鸟下峨眉。谢傅还为傅，周师又作师。纳隍为永任，从谏契无为。子子寰瀛主，孙孙日月旗。寿春嗟寿域，万国尽虔祈。捧日三车子，恭思八彩眉。愿将七万岁，匍匐拜瑶墀。"
  },
  {
    "title": "题宿禅师院",
    "author": "贯休",
    "dynasty": "唐代",
    "content": "身闲心亦然，如此已多年。语淡不著物，茶香别有泉。古衣和藓衲，新偈几人传。时说秋归梦，孤峰在海边。"
  },
  {
    "title": "秋过钱塘江",
    "author": "贯休",
    "dynasty": "唐代",
    "content": "巨浸东隅极，山吞大野平。因知吴相恨，不尽海涛声。黑气腾蛟窟，秋云入战城。游人千万里，过此白髭生。"
  },
  {
    "title": "续姚梁公坐右铭",
    "author": "贯休",
    "dynasty": "唐代",
    "content": "善为尔诸身，行为尔性命。祸福必可转，莫悫言前定。见人之得，如己之得，则美无不克。见人之失，如己之失，是亨贞吉。反此之徒，天鬼必诛。福先祸始，好杀灭纪，不得不止。守谦寡欲，善善恶恶，不得不作。无见贵热，谄走蹩躠.无轻贱微，上下相依。古圣著书，矻矻孳孳。忠孝信行，越食逾衣。生天地间，未或非假。身危彩虹，景速奔马。胡不自强，将升玉堂。胡为自坠，言虚行伪。艳殃尔寿须戒，酒腐尔肠须畏。励志须至，扑满必破。非莫非于饰非，过莫过于文过。及物阴功，子孙必封。无恃文学，是司奇薄。患随不忍，害逐无足。一此一彼，谐宫合徵。亲仁下问，立节求己。恶木之阴匪阴，盗泉之水匪水。世孚草草，能生几几。直须如冰如玉，种桃种李。嫉人之恶，酬恩报义。忽己之慢，成人之美。毋担虚誉，无背至理。恬和愻畅，冲融终始。天人之行，尽此而已。丁宁丁宁，戴发含齿。"
  },
  {
    "title": "富贵曲二首",
    "author": "贯休",
    "dynasty": "唐代",
    "content": "有金张族，骄奢相续。琼树玉堂，雕墙绣毂。纨绮杂杂，钟鼓合合。美人如白牡丹花，半日只舞得一曲。乐不乐，足不足，争教他爱山青水绿。如神若仙，似兰同雪。乐戒于极，胡不知辍。只欲更缀上落花，恨不能把住明月。太山肉尽，东海酒竭。佳人醉唱，敲玉钗折。宁知耘田车水翁，日日日灸背欲裂。"
  },
  {
    "title": "道情偈三首",
    "author": "贯休",
    "dynasty": "唐代",
    "content": "崆峒老人专一一，黄梅真叟却无无。独坐松根石头上，四溟无限月轮孤。非色非空非不空，空中真色不玲珑。可怜卢大担柴者，拾得骊珠橐籥中。优钵罗花万劫春，频犁田地绝纤尘。道吾道者相招好，不是香林采叶人。"
  },
  {
    "title": "马上作",
    "author": "贯休",
    "dynasty": "唐代",
    "content": "柳岸花堤夕照红，风清襟袖辔璁珑。行人莫讶频回首，家在凝岚一点中。"
  },
  {
    "title": "禅师",
    "author": "贯休",
    "dynasty": "唐代",
    "content": "击鼓求亡益是非，木中生火更何为。吾师别是醍醐味，不是知心人不知。"
  },
  {
    "title": "曹娥碑",
    "author": "贯休",
    "dynasty": "唐代",
    "content": "高碑说尔孝应难，弹指端思白浪间。堪叹行人不回首，前山应是苎萝山。"
  },
  {
    "title": "秋夜怀嵩少因寄洛中旧知",
    "author": "贯休",
    "dynasty": "唐代",
    "content": "炉爇旃檀不称贫，霏霏玉露湿禅巾。紫金地上三更月，红藕香中一病身。少室少年偏入梦，多时多事去无因。如今憔悴头成雪，空想嵯峨羡故人。"
  },
  {
    "title": "少监三首",
    "author": "贯休",
    "dynasty": "唐代",
    "content": "器琢仙珪美有馀，席珍国宝比难如。衔花乳燕看调瑟，衣锦佳人侍读书。荀氏门风龙变化，谢家庭树玉扶疏。即期寰海隆平日，归佐吾皇侍玉除。益友相随益自强，趋庭问礼日昭彰。袍新宫锦千人目，马骏桃花一巷香。偏爱曾颜终必及，或如韩白亦无妨。八龙三虎森如也，万古千秋瑞圣唐。具体而微太少年，凤毛五色带非烟。倚天长剑看无敌，绕树号猿已应弦。接士开襟清圣熟，分题得句落花前。即应出将传家法，圣泽恩波浩浩然。"
  },
  {
    "title": "再游东林寺作五首",
    "author": "贯休",
    "dynasty": "唐代",
    "content": "台殿参差耸瑞烟，桂花飘雪水潺潺。莫疑远去无消息，七万馀年始半年。桓玄旧辇残云湿，耶舍孤坟落照迟。有个山僧倚松睡，恐人来取白猿儿。玉像珠龛香阵横，锦霞多傍石墙生。辟蛇行者今何在，花里唯闻鸠鸟声。爱陶长官醉兀兀，送陆道士行迟迟。买酒过溪皆破戒，斯何人斯师如斯。白薝卜花露滴滴，红苾刍草香濛濛。田地更无尘一点，是何人合住其中。"
  },
  {
    "title": "蜀王入大慈寺听讲（天复三年作）",
    "author": "贯休",
    "dynasty": "唐代",
    "content": "玉节金珂响似雷，水晶宫殿步裴回。只缘支遁谈经妙，所以许询都讲来。帝释镜中遥仰止，魔军殿上动崔巍。千重香拥龙鳞立，五种风生锦绣开。宽似大溟生日月，秀如四岳出尘埃。一条紫气随高步，九色仙花落古台。谢太傅须同八凯，姚梁公可并三台。登楼喜色禾将熟，望国诚明首不回。驾驭英雄如赤子，雌黄贤哲贡琼瑰。六条消息心常苦，一剑晶荧敌尽摧。木铎声中天降福，景星光里地无灾。百千民拥听经座，始见重天社稷才。"
  },
  {
    "title": "乞食僧",
    "author": "贯休",
    "dynasty": "唐代",
    "content": "擎钵貌清羸，天寒出寺迟。朱门当大路，风雪立多时。似月心常净，如麻事不知。行人莫轻诮，古佛尽如斯。"
  },
  {
    "title": "孤云",
    "author": "贯休",
    "dynasty": "唐代",
    "content": "将比鹭鸶还恐屈，始思残雪不如多。清风相引去更远，皎洁孤高奈尔何。"
  },
  {
    "title": "杂曲歌辞。君子有所思行",
    "author": "贯休",
    "dynasty": "唐代",
    "content": "我爱正考甫，思贤作商颂。我爱扬子云，理乱皆如凤。振衣中夜起，露花香旖旎。扑碎骊龙明月珠，敲出凤凰五色髓。陋巷萧萧风淅淅，缅想斯人胜珪璧。寂寥千载不相逢，无限区区尽虚掷。君不见沉约道，佳人不在兹，春光为谁惜。安得龙猛笔，点石为黄金。散问酷吏家，使无贪残心。甘棠密叶成翠幄，颍凤不来天地塞。所以倾城人，如今不可得。"
  },
  {
    "title": "秋尽途中作",
    "author": "贯休",
    "dynasty": "唐代",
    "content": "行行芳草歇，潭岛叶纷纷。山色路无尽，砧声客强闻。残阳曜极野，黑水浸空坟。那得无乡思，前程入楚云。"
  },
  {
    "title": "秋末入匡山船行八首",
    "author": "贯休",
    "dynasty": "唐代",
    "content": "楚国茱萸月，吴吟梨栗船。远游无定所，高卧是何年。浪卷纷纷叶，樯冲澹澹烟。去心还自喜，庐岳倚青天。芦苇深花里，渔歌一曲长。人心虽忆越，帆态似浮湘。石獭衔鱼白，汀茅浸浪黄。等闲千万里，道在亦无妨。岛上离家化，茅茨竹户开。黄桑双鹊喜，白日有谁来。担浪浇秋芋，缘滩取净苔。回头深自愧，旧业本蒿莱。匡阜层层翠，修江叠叠波。从来未曾到，此去复如何。水庙寒鸦集，沙村夕照多。谁如垂钓者，孤坐鬓皤皤。晚泊苍茫浦，风微浪亦粗。估喧如亥合，樯密似林枯。地峻湖无□，潮寒蚌有珠。东西无定所，何用问前途。岛香思贾岛，江碧忆清江。囊橐谁相似，馋慵世少双。鼍惊入窟月，烧到系船桩。谩有归乡梦，前头是楚邦。南北虽无适，东西亦似萍。霞根生石片，象迹坏沙汀。莽莽蒹葭赤，微微蜃蛤腥。因思范蠡辈，未免亦飘零。晓色千樯去，长江八月时。雨淙山骨出，槔擉岸形卑。野水畬田黑，荒汀独鸟痴。如今是清世，谁道出山迟。"
  },
  {
    "title": "大蜀皇帝寿春节进尧铭舜颂二首。尧铭",
    "author": "贯休",
    "dynasty": "唐代",
    "content": "金册昭昭，列圣孤标。仲尼有言，巍巍帝尧。承天眷命，罔厥矜骄。四德炎炎，阶蓂不凋。永孚于休，垂衣飘飖.吾皇则之，小心翼翼。秉阳亭毒，不遑暇食。土阶苔绿，茅茨雪滴。君既天赋，相亦天锡。德輈金镜，以圣继圣。汉高将将，太宗兵柄。吾皇则之，日新德盛。朽索六马，罔坠厥命。熙熙蓼萧，块润风调。舞擎干羽，囿入刍荛。既玉其叶，亦金其枝。叶叶枝枝，百工允釐。享国如尧，不疑不疑。"
  },
  {
    "title": "深山逢老僧二首",
    "author": "贯休",
    "dynasty": "唐代",
    "content": "衲衣线粗心似月，自把短锄锄榾柮。青石溪边踏叶行，数片云随两眉雪。山童貌顽名乞乞，放火烧畬采崖蜜。担头何物带山香，一箩白蕈一箩栗。"
  },
  {
    "title": "别杜将军",
    "author": "贯休",
    "dynasty": "唐代",
    "content": "伊余本是胡为者，采蕈锄茶在穷野。偶披蓑笠事空王，馀力为文拟何谢。少年心在青云端，知音满地皆龙鸾。遽逢天步艰难日，深藏溪谷空长叹。偶出重围遇英哲，留我江楼经岁月。身隈玉帐香满衣，梦历金盆雨和雪。东风来兮歌式微，深云道人召来归。燕辞大厦兮将何为，濛濛花雨兮莺飞飞，一汀杨柳同依依。"
  },
  {
    "title": "鹭鸶有怀（前东阳王慥使君养一鹭鸶名瑶花）",
    "author": "贯休",
    "dynasty": "唐代",
    "content": "粉魄霜华为尔枯，鸳鸯相伴更堪图。爱来沙岛遗银屋，终作金笼养雪雏。栖宿必多清濑梦，品流还次白猿徒。今朝不觉频回首，曾伴瑶花近玉壶。"
  },
  {
    "title": "月夕",
    "author": "贯休",
    "dynasty": "唐代",
    "content": "霜月夜裴回，楼中羌笛催。晓风吹不尽，江上落残梅。"
  },
  {
    "title": "闻杜宇",
    "author": "贯休",
    "dynasty": "唐代",
    "content": "咽雨哀风更不停，春光于尔岂无情。宜须唤得谢豹出，方始年年无此声。"
  },
  {
    "title": "寄栖白大师二首",
    "author": "贯休",
    "dynasty": "唐代",
    "content": "流浪江湖久，攀缘岁月阑。高名当世重，好句逼人寒。月苦蝉声嗄，钟清柿叶干。龙钟千万里，拟欲访师难。苍苍龙阙晚，九陌杂香尘。方外无他事，僧中有近臣。青门玉露滴，紫阁锦霞新。莫话三峰去，浇风正荡淳。"
  },
  {
    "title": "秋晚野步",
    "author": "贯休",
    "dynasty": "唐代",
    "content": "闲步不觉远，萧萧木落初。诗情抛阃阈，江影动襟裾。阁北鸿行出，霞西雨脚疏。金峰秋更好，乞取又何如。"
  },
  {
    "title": "大蜀高祖潜龙日献陈情偈颂",
    "author": "贯休",
    "dynasty": "唐代",
    "content": "有叟有叟，居岳之室。忽振金汤，下彼巉崒。闻蜀风景，地宁得一。富人侯王，旦奭摩诘。龙角日角，紫气盘屈。揭日月行，符汤禹出。天步孔艰，横流犯跸。穆穆蜀俗，整整师律。髯发垂雪，忠贞贯日。四人苏活，万里丰谧。无雨不膏，有露皆滴。有叟有叟，无实行实。一瓶一衲，既朴且质。幸蒙顾盼，词暖恩郁。轩镜光中，愿如善吉。"
  },
  {
    "title": "读顾况歌行",
    "author": "贯休",
    "dynasty": "唐代",
    "content": "雪泥露金冰滴瓦，枫柽火著僧留坐。忽睹逋翁一轴歌，始觉诗魔辜负我。花飞飞，雪霏霏，三珠树晓珠累累。妖狐爬出西子骨，雷车拶破织女机。忆昔鄱阳寺中见一碣，逋翁词兮逋翁札。庾翼未伏王右军，李白不知谁拟杀。别，别，若非仙眼应难别。不可说，不可说，离乱乱离应打折。"
  },
  {
    "title": "闻知己入翰林",
    "author": "贯休",
    "dynasty": "唐代",
    "content": "天骥头似鸟，倏忽四天下。南金色如椹，入火不见火。吾交二名士，遽立于帝左。凤姿既出世，天意嘱在我。奇哉子渊颂，无可无不可。"
  },
  {
    "title": "乐府杂曲。鼓吹曲辞。战城南二首",
    "author": "贯休",
    "dynasty": "唐代",
    "content": "万里桑干傍，茫茫古蕃壤。将军貌憔悴，抚剑悲年长。胡兵尚陵逼，久住亦非强。邯郸少年辈，个个有伎俩。拖枪半夜去，雪片大如掌。碛中有阴兵，战马时惊蹶。轻猛李陵心，摧残苏武节。黄金锁子甲，风吹色如铁。十载不封侯，茫茫向谁说。"
  },
  {
    "title": "杂曲歌辞。轻薄篇二首",
    "author": "贯休",
    "dynasty": "唐代",
    "content": "绣林锦野，春态相压。谁家少年，马蹄蹋蹋。斗鸡走狗夜不归，一掷赌却如花妾。惟云不颠不狂，其名不彰，悲夫！木落萧萧，蛩鸣唧唧。不觉朱蔫脸红，霜劫鬓漆。世途多事，泣向秋日。方吟少壮不努力，老大徒伤悲，如何？"
  },
  {
    "title": "相和歌辞。胡无人行",
    "author": "贯休",
    "dynasty": "唐代",
    "content": "霍嫖姚，赵充国，天子将之平朔漠。肉胡之肉，烬胡帐幄，千里万里，惟留胡之空壳。边风萧萧，榆叶初落，杀气昼赤，枯骨夜哭。将军既立殊勋，遂有胡无人曲。我闻之天子富有四海，德被无垠。但令一物得所，八表来宾，亦何必令彼胡无人。"
  },
  {
    "title": "茫茫曲",
    "author": "贯休",
    "dynasty": "唐代",
    "content": "茫茫复茫茫，满眼皆埃尘。莫言白发多，茎茎是愁筋。未达苦雕伪，及达多不仁。浅深与高低，尽能生棘榛。茫茫四大愁杀人。"
  },
  {
    "title": "笔",
    "author": "李峤",
    "dynasty": "唐代",
    "content": "握管门庭侧，含毫山水隈。霜辉简上发，锦字梦中开。鹦鹉摛文至，麒麟绝句来。何当遇良史，左右振奇才。"
  },
  {
    "title": "寄令狐郎中",
    "author": "李商隐",
    "dynasty": "唐代",
    "content": "嵩云秦树久离居，双鲤迢迢一纸书。休问梁园旧宾客，茂陵秋雨病相如。"
  },
  {
    "title": "思匡山贾匡（一作寒夜思庐山贾生）",
    "author": "贯休",
    "dynasty": "唐代",
    "content": "山兄诗癖甚，寒夜更何为。觅句唯顽坐，严霜打不知。石膏粘木屐，崖蜜落冰池。近见禅僧说，生涯胜往时。"
  },
  {
    "title": "送僧游天台",
    "author": "贯休",
    "dynasty": "唐代",
    "content": "囊空心亦空，城郭去腾腾。眼作么是眼，僧谁识此僧。歇隈红树久，笑看白云崩。已有天台约，深秋必共登。"
  },
  {
    "title": "读孟郊集",
    "author": "贯休",
    "dynasty": "唐代",
    "content": "东野子何之，诗人始见诗。清刳霜雪髓，吟动鬼神司。举世言多媚，无人师此师。因知吾道后，冷淡亦如斯。"
  },
  {
    "title": "别卢使君",
    "author": "贯休",
    "dynasty": "唐代",
    "content": "杜宇声声急，行行楚水濆。道无裨政化，行处傲孤云。幸到膺门下，频蒙俸粟分。诗虽曾引玉，棋数中埋军。山好还寻去，恩深岂易云。扇风千里泰，车雨九重闻。晴雾和花气，危樯鼓浪文。终期陶铸日，再见信陵君。"
  },
  {
    "title": "怀钱唐罗隐、章鲁封",
    "author": "贯休",
    "dynasty": "唐代",
    "content": "二子依公子，鸡鸣狗盗徒。青云十上苦，白发一茎无。风涩潮声恶，天寒角韵孤。别离千万里，何以慰荣枯。"
  },
  {
    "title": "桐江闲居作十二首",
    "author": "贯休",
    "dynasty": "唐代",
    "content": "木落雨翛翛，桐江古岸头。拟归仙掌去，刚被谢公留。猛烧侵茶坞，残霞照角楼。坐来还有意，流水面前流。香刹通真观，楼台倚郡城。阴森古树气，粗淡老僧情。壁画连山润，仙钟扣月清。何须结西社，大道本无生。静室焚檀印，深炉烧铁瓶。茶和阿魏暖，火种柏根馨。数只飞来鹤，成堆读了经。何妨似支遁，骑马入青冥。不问赓桑子，唯师妙吉祥。等闲眠片石，不觉到斜阳。独自收槠叶，教童探柏瓤。王孙莫指笑，淡泊味还长。诗琢冰成句，多将大道论。人谁知此意，日日只关门。乳鼠穿荒壁，溪龟上净盆。因知无事贵，言外更无言。红黍饭溪苔，清吟茗数杯。只应唯道在，无意俟时来。树叠藏仙洞，山蒸足爆雷。从他嫌复笑，门更不曾开。蝉急野萧萧，山中信屡招。树香烹菌术，诗□□琼瑶。诸境教人认，荒榛引烧烧。吾皇礼金骨，谁□美南朝。露滴滴蘅茅，秋成爽气交。霜椑如蜜裹，□□似盐苞。浮藓侵蛩穴，微阳落鹤巢。还如山里日，门更绝人敲。堑鸟毛衣别，频来似爱吟。萧条秋病后，斑驳绿苔深。珠翠笼金像，风泉洒玉琴。孰知吾所适，终不是心心。芙蓉峰里居，关闭复何如。白玃兼花鹿，多年不见渠。红泉香滴沥，丹桂冷扶疏。唯有西溪叟，时时到弊庐。忆在山中日，为僧鬓欲衰。一灯常到晓，十载不离师。水汲冰溪滑，钟撞雪阁危。从来多自省，不学拟何为。囊非扑满器，门更绝人过。土井连冈冷，风帘迸叶多。村童顽似铁，山菜硬如莎。唯有前山色，窗中无奈何。"
  },
  {
    "title": "送王毂及第后归江西",
    "author": "贯休",
    "dynasty": "唐代",
    "content": "太宗罗俊彦，桂玉比光辉。难得终须得，言归始是归。风帆天际吼，金鹗月中飞。五府如交辟，鱼书莫便稀。"
  },
  {
    "title": "书无相道人庵",
    "author": "贯休",
    "dynasty": "唐代",
    "content": "造化太茫茫，端居紫石房。心遗无句句，顶处有霜霜。白鹿眠枯叶，清泉洒毳囊。寄言疑未决，须道雪溪旁。"
  },
  {
    "title": "赠景和尚院",
    "author": "贯休",
    "dynasty": "唐代",
    "content": "貌古眉如雪，看经二十霜。寻常对诗客，只劝疗心疮。炭火邕湖滢，山晴紫竹凉。怡然无一事，流水自汤汤。"
  },
  {
    "title": "怀高真动二首",
    "author": "贯休",
    "dynasty": "唐代",
    "content": "知尔今何处，孤高独不群。论诗唯许我，穷易到无文。贳酒儿穿雪，寻僧月照云。何时再相见，兵寇尚纷纷。久别无消息，今秋忽得书。诸孤婚嫁苦，求己世情疏。乱甚无乔木，溪多不钓鱼。只应金岳色，如尔复如余。"
  },
  {
    "title": "题令宣和尚院",
    "author": "贯休",
    "dynasty": "唐代",
    "content": "轩窗领岚翠，师得世情忘。惟爱谈诸祖，曾经宿大荒。泉声淹卧榻，云片犯炉香。寄语题门者，看经在上方。"
  },
  {
    "title": "题弘顗三藏院",
    "author": "贯休",
    "dynasty": "唐代",
    "content": "仪清态淡雕琼瑰，卷帘潇洒无尘埃。岳茶如乳庭花开，信心弟子时时来。灌顶坛严伸pg塞，三十年功苦拘束。梵僧梦里授微言，雪岭白牛力深得。水精一索香一炉，红莲花舌生醍醐。初听喉音宝楼阁，如闻魔王宫殿拉金瓦落。次听妙音大随求，更觉人间万事深悠悠。四音俱作清且柔，爱河浊浪却倒流。却倒流兮无处去，碧海含空日初曙。"
  },
  {
    "title": "酷吏词",
    "author": "贯休",
    "dynasty": "唐代",
    "content": "霰雨灂灂，风吼如劚。有叟有叟，暮投我宿。吁叹自语，云太守酷。如何如何，掠脂斡肉。吴姬唱一曲，等闲破红束。韩娥唱一曲，锦段鲜照屋。宁知一曲两曲歌，曾使千人万人哭。不惟哭，亦白其头，饥其族。所以祥风不来，和气不复。蝗乎蠈乎，东西南北。"
  },
  {
    "title": "还举人歌行卷",
    "author": "贯休",
    "dynasty": "唐代",
    "content": "厚于铁围山上铁，薄似双成仙体缬。蜀机凤雏动蹩躠，珊瑚枝枝撑著月。王恺家中藏难掘，颜回饥僝愁天雪。古松直笔雷不折，雪衣女啄蟠桃缺。珮入龙宫步迟迟，绣帘银殿何参差，即不知骊龙失珠知不知。"
  },
  {
    "title": "拟齐梁酬所知见赠二首",
    "author": "贯休",
    "dynasty": "唐代",
    "content": "静只焚香坐，咏怀悲岁阑。佳人忽有赠，满手红琅玕.不独耀肌魄，将行为羽翰。酬如上青天，风雪空漫漫。美如仙鼎金，清如纤手琴。孙登啸一声，缥缈不可寻。但觉神洋洋，如入三昧林。释手复在手，古意深复深。惭无英琼瑶，何以酬知音。"
  },
  {
    "title": "经古战场",
    "author": "贯休",
    "dynasty": "唐代",
    "content": "茫茫凶荒，迥如天设。驻马四顾，气候迂结。秋空峥嵘，黄日将没。多少行人，白日见物。莫道路高低，尽是战骨。莫见地赤碧，尽是征血。昔人昔人既能忠尽于力，身糜戈戟，脂其风，膏其域。今人何不绳其塍，植其食。而使空旷年年，常贮愁烟。使我至此，不能无言。"
  },
  {
    "title": "相和歌辞。蒿里",
    "author": "贯休",
    "dynasty": "唐代",
    "content": "兔不迟，乌更急，但恐穆王八骏，著鞭不及。所以蒿里，坟出蕺蕺。气凌云天，龙腾凤集。尽为风消土吃，狐掇蚁拾。黄金不啼玉不泣，白杨骚屑。乱风愁月，折碑石人，莽秽榛没，牛羊窸窣.时见牧童儿，弄枯骨。"
  },
  {
    "title": "上裴大夫二首",
    "author": "贯休",
    "dynasty": "唐代",
    "content": "我有一端绮，花彩鸾凤群。佳人金错刀，何以裁此文。我有白云琴，朴斫天地精。俚耳不使闻，虑同众乐听。指指法仙法，声声圣人声。一弹四时和，再弹中古清。庭前梧桐枝，飒飒南风生。还希师旷怀，见我心不轻。"
  },
  {
    "title": "冬末病中作二首",
    "author": "贯休",
    "dynasty": "唐代",
    "content": "冬风吹草木，亦吹我病根。故人久不来，冷落如丘园。聃龙与摩诘，吁叹非不闻。顾惟年少时，未合多忧勤。风钟远孤枕，雪水流冻痕。空馀微妙心，期空静者论。胸中有一物，旅拒复攻击。向下还上来，唯疑是肺石。山童顽且小，用之复何益。教洗煮茶铛，雪团打邻壁。宛转无好姿，裴回更何适。庭前早梅树，坐见花尽碧。屋老多鼠窠，窗卑露山脊。近来胸中物，已似输药力。微吟复微吟，依稀似庄舄。"
  },
  {
    "title": "塞上曲二首",
    "author": "贯休",
    "dynasty": "唐代",
    "content": "锦袷胡儿黑如漆，骑羊上冰如箭疾。蒲萄酒白雕腊红，苜蓿根甜沙鼠出。单于右臂何须断，天子昭昭本如日。一握黳髯一握丝，须知只为平戎术。去年转斗阴山脚，生得单于却放却。今年深入于不毛，胡兵拔帐遗弓刀。男儿须展平生志，为国输忠合天地。甲穿虽即失黄金，剑缺犹能生紫气。塞草萋萋兵士苦，胡虏如今勿胡虏。封侯十万始无心，玉关凯入君看取。"
  },
  {
    "title": "送颢雅禅师",
    "author": "贯休",
    "dynasty": "唐代",
    "content": "霜锋擗石鸟雀聚，帆冻阴飙吹不举。芬陀利香释驎虎，幡幢冒雪争迎取。春光主，芙蓉堂窄堆花乳，手提金桴打金鼓。天花娉婷下如雨，狻猊座上师子语。苦却乐，乐却苦，卢至黄金忽如土。"
  },
  {
    "title": "谢卢少卿惠千文",
    "author": "贯休",
    "dynasty": "唐代",
    "content": "庐山有石镜，高倚无尘垢。昼景分烟萝，夜魄侵星斗。苞含物象列，搜照鱼龙吼。寄谢天地间，毫端皆我有。"
  },
  {
    "title": "经旷禅师院",
    "author": "贯休",
    "dynasty": "唐代",
    "content": "吾师楞伽山中人，气岸古淡僧麒麟。曹溪老兄一与语，金玉声利，泥弃唾委。兀兀如顽云，骊珠兮固难价其价，灵芝兮何以根其根。真貌枯槁言朴略，衲衣烂黑烧岳痕。忆昔十四五年前苦寒节，礼师问师楞伽月。此时师握玉麈尾，报我却云非日月，一敲粉碎狂性歇。庭松无韵冷撼骨，搔窗擦檐数枝雪。迩来流浪于吴越，一片闲云空皎洁。再来寻师已蝉蜕，薝卜枝枯醴泉竭。水檀香火遗影在，甘露松枝月中折。宝师往日真隐心，今日不能堕双血。"
  },
  {
    "title": "题简禅师院",
    "author": "贯休",
    "dynasty": "唐代",
    "content": "机忘室亦空，静与沃洲同。唯有半庭竹，能生竟日风。思山海月上，出定印香终。继后传衣者，还须立雪中。"
  },
  {
    "title": "闻前王使君在泽潞居",
    "author": "贯休",
    "dynasty": "唐代",
    "content": "为善无近名，窃名者得声不如心，诚哉是言也。使君圣朝瑞，乾符初刺婺。德变人性灵，笔变人风土。烟霞与虫鸟，和气将美雨。千里与万里，各各来相附。信哉有良吏，玄谶应百数。古人古人自古人，今日又见民歌六七袴.不幸大寇崩腾来，孤城势孤固难锢。攀辕既不及，旌旆冲风露。大驾已西幸，飘零何处去。婺人空悲哀，对生祠泣沾莓苔。忽闻暂寄河之北，兵强四面无尘埃。唯祝銮舆早归来，用此咎繇仲虺才。使四野雾廓，八纮镜开。皇天无亲，长与善邻，宜哉宜哉。"
  },
  {
    "title": "将入匡山别芳昼二公二首（一作将入庐山别僧）",
    "author": "贯休",
    "dynasty": "唐代",
    "content": "喷岚堆黛塞寒碧，窗前古雪如白石。临岐约我来不来，若来须拨红霞觅。红豆树间滴红雨，恋师不得依师住。世情世界愁杀人，锦绣谷中归舍去。"
  },
  {
    "title": "杜侯行",
    "author": "贯休",
    "dynasty": "唐代",
    "content": "天目连天搏秀气，峥嵘作起新城地。德门钟秀光盛时，三虎八龙皆世瑞。顷者天厖乱下鲸翻海，烽火崩腾照行在。江表唯传君子营，剑冲牛斗疏真宰。金昆玉季轻三鼓，煮海悬鱼臣节苦。雁影参差入瑞烟，荆花灿烂开仙圃。我闻大中咸通真令主，相惟大杜兼小杜。但能致君活国济生人，亦何必须踏金梯，折桂树。宣宗懿宗调舜琴，大杜小杜为殷霖。出将入相兮功德深，生人受赐兮直至今。杜侯兄弟继之后，璞玉浑金美腾口。常言一呼百万何足云，终取封侯之印大如斗。恭闻吾皇似尧禹，搜索贤良皆面睹。杜侯杜侯，君傥修令德，克有终，即必还为大杜兼小杜。人之戴兮天笔注，国之福兮天固祚。四海无波八表臣，如今而后君看取。"
  },
  {
    "title": "晚泊湘江作（一作晚泊湘江怀古）",
    "author": "贯休",
    "dynasty": "唐代",
    "content": "烟浪漾秋色，高吟似有邻。一轮湘渚月，万古独醒人。岸湿穿花远，风香祷庙频。只应谀佞者，到此不伤神。"
  },
  {
    "title": "观怀素草书歌",
    "author": "贯休",
    "dynasty": "唐代",
    "content": "张颠颠后颠非颠，直至怀素之颠始是颠。师不谭经不说禅，筋力唯于草书朽。颠狂却恐是神仙，有神助兮人莫及。铁石画兮墨须入，金尊竹叶数斗馀。半斜半倾山衲湿，醉来把笔狞如虎。粉壁素屏不问主，乱拏乱抹无规矩。罗刹石上坐伍子胥，蒯通八字立对汉高祖。势崩腾兮不可止，天机暗转锋铓里。闪电光边霹雳飞，古柏身中dg龙死。骇人心兮目眓瞁，顿人足兮神辟易。乍如沙场大战后，断枪橛箭皆狼藉。又似深山朽石上，古病松枝挂铁锡。月兔笔，天灶墨，斜凿黄金侧锉玉，珊瑚枝长大束束。天马骄狞不可勒，东却西，南又北，倒又起，断复续。忽如鄂公喝住单雄信，秦王肩上bf著枣木槊。怀素师，怀素师，若不是星辰降瑞，即必是河岳孕灵。固宜须冷笑逸少，争得不心醉伯英。天台古杉一千尺，崖崩劁折何峥嵘。或细微，仙衣半拆金线垂。或妍媚，桃花半红公子醉。我恐山为墨兮磨海水，天与笔兮书大地，乃能略展狂僧意。常恨与师不相识，一见此书空叹息。伊昔张渭任华叶季良，数子赠歌岂虚饰，所不足者浑未曾道著其神力。石桥被烧烧，良玉土不蚀，锥画沙兮印印泥。世人世人争得测，知师雄名在世间，明月清风有何极。"
  },
  {
    "title": "怀卢延让（时延让新及第）",
    "author": "贯休",
    "dynasty": "唐代",
    "content": "冥搜忍饥冻，嗟尔不能休。几叹不得力，到头还白头。姓名归紫府，妻子在沧洲。又是蝉声也，如今何处游。"
  },
  {
    "title": "菩萨蛮·人人尽说江南好",
    "author": "韦庄",
    "dynasty": "唐代",
    "content": "人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。"
  },
  {
    "title": "思帝乡·春日游",
    "author": "韦庄",
    "dynasty": "唐代",
    "content": "春日游，杏花吹满头。陌上谁家年少，足风流。妾拟将身嫁与，一生休。纵被无情弃，不能羞。"
  },
  {
    "title": "菩萨蛮·劝君今夜须沉醉",
    "author": "韦庄",
    "dynasty": "唐代",
    "content": "劝君今夜须沉醉，尊前莫话明朝事。珍重主人心，酒深情亦深。须愁春漏短，莫诉金杯满。遇酒且呵呵，人生能几何。"
  },
  {
    "title": "菩萨蛮·如今却忆江南乐",
    "author": "韦庄",
    "dynasty": "唐代",
    "content": "如今却忆江南乐，当时年少春衫薄。骑马倚斜桥，满楼红袖招。翠屏金屈曲，醉入花丛宿。此度见花枝，白头誓不归。"
  },
  {
    "title": "金陵图",
    "author": "韦庄",
    "dynasty": "唐代",
    "content": "谁谓伤心画不成，画人心逐世人情。君看六幅南朝事，老木寒云满故城。"
  },
  {
    "title": "女冠子·四月十七",
    "author": "韦庄",
    "dynasty": "唐代",
    "content": "四月十七，正是去年今日，别君时。忍泪佯低面，含羞半敛眉。不知魂已断，空有梦相随。除却天边月，没人知。"
  },
  {
    "title": "女冠子·昨夜夜半",
    "author": "韦庄",
    "dynasty": "唐代",
    "content": "昨夜夜半，枕上分明梦见。语多时。依旧桃花面，频低柳叶眉。半羞还半喜，欲去又依依。觉来知是梦，不胜悲。"
  },
  {
    "title": "菩萨蛮·红楼别夜堪惆怅",
    "author": "韦庄",
    "dynasty": "唐代",
    "content": "红楼别夜堪惆怅，香灯半卷流苏帐。残月出门时，美人和泪辞。琵琶金翠羽，弦上黄莺语。劝我早还家，绿窗人似花。"
  },
  {
    "title": "荷叶杯·记得那年花下",
    "author": "韦庄",
    "dynasty": "唐代",
    "content": "记得那年花下，深夜，初识谢娘时。水堂西面画帘垂，携手暗相期。惆怅晓莺残月，相别，从此隔音尘。如今俱是异乡人，相见更无因。"
  },
  {
    "title": "秦妇吟",
    "author": "韦庄",
    "dynasty": "唐代",
    "content": "中和癸卯春三月，洛阳城外花如雪。东西南北路人绝，绿杨悄悄香尘灭。路旁忽见如花人，独向绿杨阴下歇。凤侧鸾欹鬓脚斜，红攒黛敛眉心折。借问女郎何处来？含颦欲语声先咽。回头敛袂谢行人，丧乱漂沦何堪说！三年陷贼留秦地，依稀记得秦中事。君能为妾解金鞍，妾亦与君停玉趾。前年庚子腊月五，正闭金笼教鹦鹉。斜开鸾镜懒梳头，闲凭雕栏慵不语。忽看门外起红尘，已见街中擂金鼓。居人走出半仓惶，朝士归来尚疑误。是时西面官军入，拟向潼关为警急。皆言博野自相持，尽道贼军来未及。须臾主父乘奔至，下马入门痴似醉。适逢紫盖去蒙尘，已见白旗来匝地。扶羸携幼竞相呼，上屋缘墙不知次。南邻走入北邻藏，东邻走向西邻避。北邻诸妇咸相凑，户外崩腾如走兽。轰轰昆昆乾坤动，万马雷声从地涌。火迸金星上九天，十二官街烟烘烔。日轮西下寒光白，上帝无言空脉脉。阴云晕气若重围，宦者流星如血色。紫气潜随帝座移，妖光暗射台星拆。家家流血如泉沸，处处冤声声动地。舞伎歌姬尽暗捐，婴儿稚女皆生弃。东邻有女眉新画，倾国倾城不知价。长戈拥得上戎车，回首香闺泪盈把。旋抽金线学缝旗，才上雕鞍教走马。有时马上见良人，不敢回眸空泪下；西邻有女真仙子，一寸横波剪秋水。妆成只对镜中春，年幼不知门外事。一夫跳跃上金阶，斜袒半肩欲相耻。牵衣不肯出朱门，红粉香脂刀下死。南邻有女不记姓，昨日良媒新纳聘。琉璃阶上不闻行，翡翠帘间空见影。忽看庭际刀刃鸣，身首支离在俄顷。仰天掩面哭一声，女弟女兄同入井；北邻少妇行相促，旋拆云鬟拭眉绿。已闻击托坏高门，不觉攀缘上重屋。须臾四面火光来，欲下回梯梯又摧。烟中大叫犹求救，梁上悬尸已作灰。妾身幸得全刀锯，不敢踟蹰久回顾。旋梳蝉鬓逐军行，强展蛾眉出门去。旧里从兹不得归，六亲自此无寻处。一从陷贼经三载，终日惊忧心胆碎。夜卧千重剑戟围，朝餐一味人肝脍。鸳帏纵入岂成欢？宝货虽多非所爱。蓬头垢面眉犹赤，几转横波看不得。衣裳颠倒语言异，面上夸功雕作字。柏台多半是狐精，兰省诸郎皆鼠魅。还将短发戴华簪，不脱朝衣缠绣被。翻持象笏作三公，倒佩金鱼为两史。朝闻奏对入朝堂，暮见喧呼来酒市。一朝五鼓人惊起，叫啸喧呼如窃语。夜来探马入皇城，昨日官军收赤水。赤水去城一百里，朝若来兮暮应至。凶徒马上暗吞声，女伴闺中潜生喜。皆言冤愤此时销，必谓妖徒今日死。逡巡走马传声急，又道官军全阵入。大彭小彭相顾忧，二郎四郎抱鞍泣。沉沉数日无消息，必谓军前已衔璧。簸旗掉剑却来归，又道官军悉败绩。四面从兹多厄束，一斗黄金一斗粟。尚让厨中食木皮，黄巢机上刲人肉。东南断绝无粮道，沟壑渐平人渐少。六军门外倚僵尸，七架营中填饿殍。长安寂寂今何有？废市荒街麦苗秀。采樵斫尽杏园花，修寨诛残御沟柳。华轩绣毂皆销散，甲第朱门无一半。含元殿上狐兔行，花萼楼前荆棘满。昔时繁盛皆埋没，举目凄凉无故物。内库烧为锦绣灰，天街踏尽公卿骨！来时晓出城东陌，城外风烟如塞色。路旁时见游奕军，坡下寂无迎送客。霸陵东望人烟绝，树锁骊山金翠灭。大道俱成棘子林，行人夜宿墙匡月。明朝晓至三峰路，百万人家无一户。破落田园但有蒿，摧残竹树皆无主。路旁试问金天神，金天无语愁于人。庙前古柏有残枿，殿上金炉生暗尘。一从狂寇陷中国，天地晦冥风雨黑。案前神水咒不成，壁上阴兵驱不得。闲日徒歆奠飨恩，危时不助神通力。我今愧恧拙为神，且向山中深避匿。寰中箫管不曾闻，筵上牺牲无处觅。旋教魇鬼傍乡村，诛剥生灵过朝夕。妾闻此语愁更愁，天遣时灾非自由。神在山中犹避难，何须责望东诸侯！前年又出杨震关，举头云际见荆山。如从地府到人间，顿觉时清天地闲。陕州主帅忠且贞，不动干戈唯守城。蒲津主帅能戢兵，千里晏然无犬声。朝携宝货无人问，暮插金钗唯独行。明朝又过新安东，路上乞浆逢一翁。苍苍面带苔藓色，隐隐身藏蓬荻中。问翁本是何乡曲？底事寒天霜露宿？老翁暂起欲陈辞，却坐支颐仰天哭。乡园本贯东畿县，岁岁耕桑临近甸。岁种良田二百廛，年输户税三千万。小姑惯织褐絁袍，中妇能炊红黍饭。千间仓兮万丝箱，黄巢过后犹残半。自从洛下屯师旅，日夜巡兵入村坞。匣中秋水拔青蛇，旗上高风吹白虎。入门下马若旋风，罄室倾囊如卷土。家财既尽骨肉离，今日垂年一身苦。一身苦兮何足嗟，山中更有千万家。朝饥山上寻蓬子，夜宿霜中卧荻花！妾闻此老伤心语，竟日阑干泪如雨。出门惟见乱枭鸣，更欲东奔何处所？仍闻汴路舟车绝，又道彭门自相杀。野色徒销战士魂，河津半是冤人血。适闻有客金陵至，见说江南风景异。自从大寇犯中原，戎马不曾生四鄙。诛锄窃盗若神功，惠爱生灵如赤子。城壕固护教金汤，赋税如云送军垒。奈何四海尽滔滔，湛然一境平如砥。避难徒为阙下人，怀安却羡江南鬼。愿君举棹东复东，咏此长歌献相公。"
  },
  {
    "title": "送日本国僧敬龙归",
    "author": "韦庄",
    "dynasty": "唐代",
    "content": "扶桑已在渺茫中，家在扶桑东更东。此去与师谁共到，一船明月一帆风。"
  },
  {
    "title": "菩萨蛮·洛阳城里春光好",
    "author": "韦庄",
    "dynasty": "唐代",
    "content": "洛阳城里春光好，洛阳才子他乡老。柳暗魏王堤，此时心转迷。桃花春水渌，水上鸳鸯浴。凝恨对残晖，忆君君不知。"
  },
  {
    "title": "浣溪沙·夜夜相思更漏残",
    "author": "韦庄",
    "dynasty": "唐代",
    "content": "夜夜相思更漏残，伤心明月凭阑干，想君思我锦衾寒。咫尺画堂深似海，忆来惟把旧书看，几时携手入长安？"
  },
  {
    "title": "章台夜思",
    "author": "韦庄",
    "dynasty": "唐代",
    "content": "清瑟怨遥夜，绕弦风雨哀。孤灯闻楚角，残月下章台。芳草已云暮，故人殊未来。乡书不可寄，秋雁又南回。"
  },
  {
    "title": "应天长·别来半岁音书绝",
    "author": "韦庄",
    "dynasty": "唐代",
    "content": "别来半岁音书绝，一寸离肠千万结。难相见，易相别，又是玉楼花似雪。暗相思，无处说，惆怅夜来烟月。想得此时情切，泪沾红袖黦。"
  },
  {
    "title": "长安清明",
    "author": "韦庄",
    "dynasty": "唐代",
    "content": "蚤是伤春梦雨天，可堪芳草更芊芊。内官初赐清明火，上相闲分白打钱。紫陌乱嘶红叱拨，绿杨高映画秋千。游人记得承平事，暗喜风光似昔年。"
  },
  {
    "title": "含山店梦觉作",
    "author": "韦庄",
    "dynasty": "唐代",
    "content": "曾为流离惯别家，等闲挥袂客天涯。灯前一觉江南梦，惆怅起来山月斜。"
  },
  {
    "title": "与小女",
    "author": "韦庄",
    "dynasty": "唐代",
    "content": "见人初解语呕哑，不肯归眠恋小车。一夜娇啼缘底事，为嫌衣少缕金华。"
  },
  {
    "title": "稻田",
    "author": "韦庄",
    "dynasty": "唐代",
    "content": "绿波春浪满前陂，极目连云䎬稏肥。更被鹭鹚千点雪，破烟来入画屏飞。"
  },
  {
    "title": "与东吴生相遇",
    "author": "韦庄",
    "dynasty": "唐代",
    "content": "十年身事各如萍，白首相逢泪满缨。老去不知花有态，乱来唯觉酒多情。贫疑陋巷春偏少，贵想豪家月最明。且对一尊开口笑，未衰应见泰阶平。"
  },
  {
    "title": "庭前菊",
    "author": "韦庄",
    "dynasty": "唐代",
    "content": "为忆长安烂熳开，我今移尔满庭栽。红兰莫笑青青色，曾向龙山泛酒来。"
  },
  {
    "title": "浣溪沙·惆怅梦余山月斜",
    "author": "韦庄",
    "dynasty": "唐代",
    "content": "惆怅梦余山月斜，孤灯照壁背窗纱。小楼高阁谢娘家。暗想玉容何所似？一枝春雪冻梅花，满身香雾簇朝霞。"
  },
  {
    "title": "思帝乡·云髻坠",
    "author": "韦庄",
    "dynasty": "唐代",
    "content": "云髻坠，凤钗垂，髻坠钗垂无力，枕函欹。翡翠屏深月落，漏依依。说尽人间天上，两心知。"
  },
  {
    "title": "清平乐·莺啼残月",
    "author": "韦庄",
    "dynasty": "唐代",
    "content": "莺啼残月，绣阁香灯灭。门外马嘶郎欲别，正是落花时节。妆成不画蛾眉，含愁独倚金扉，去路香尘莫扫，扫即郎去归迟。"
  },
  {
    "title": "木兰花·独上小楼春欲暮",
    "author": "韦庄",
    "dynasty": "唐代",
    "content": "独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？"
  },
  {
    "title": "清平乐·野花芳草",
    "author": "韦庄",
    "dynasty": "唐代",
    "content": "野花芳草，寂寞关山道。柳吐金丝莺语早，惆怅香闺暗老！罗带悔结同心，独凭朱栏思深。梦觉半床斜月，小窗风触鸣琴。"
  },
  {
    "title": "江外思乡",
    "author": "韦庄",
    "dynasty": "唐代",
    "content": "年年春日异乡悲，杜曲黄莺可得知。更被夕阳江岸上，断肠烟柳一丝丝。"
  },
  {
    "title": "登咸阳县楼望雨",
    "author": "韦庄",
    "dynasty": "唐代",
    "content": "乱云如兽出山前，细雨和风满渭川。尽日空濛无所见，雁行斜去字联联。"
  },
  {
    "title": "谒金门·春雨足",
    "author": "韦庄",
    "dynasty": "唐代",
    "content": "春雨足，染就一溪新绿。柳外飞来双羽玉，弄晴相对浴。楼外翠帘高轴，倚遍阑干几曲。云淡水平烟树簇，寸心千里目。"
  },
  {
    "title": "归国遥·金翡翠",
    "author": "韦庄",
    "dynasty": "唐代",
    "content": "金翡翠，为我南飞传我意：罨画桥边春水，几年花下醉？别后只知相愧，泪珠难远寄。罗幕绣帷鸳被，旧欢如梦里。"
  },
  {
    "title": "绥州作",
    "author": "韦庄",
    "dynasty": "唐代",
    "content": "雕阴无树水南流，雉堞连云古帝州。带雨晚驼鸣远戍，望乡孤客倚高楼。明妃去日花应笑，蔡琰归时鬓已秋。一曲单于暮烽起，扶苏城上月如钩。"
  },
  {
    "title": "过樊川旧居",
    "author": "韦庄",
    "dynasty": "唐代",
    "content": "却到樊川访旧游，夕阳衰草杜陵秋。应刘去后苔生阁，稽阮归来雪满头。能说乱离惟有燕，解偷闲暇不如鸥。千桑万海无人见，横笛一声空泪流。"
  },
  {
    "title": "喜迁莺·街鼓动",
    "author": "韦庄",
    "dynasty": "唐代",
    "content": "街鼓动，禁城开，天上探人回。凤衔金榜出云来，平地一声雷。莺已迁，龙已化，一夜满城车马。家家楼上簇神仙，争看鹤冲天。"
  },
  {
    "title": "谒金门·空相忆",
    "author": "韦庄",
    "dynasty": "唐代",
    "content": "空相忆，无计得传消息。天上嫦娥人不识，寄书何处觅？新睡觉来无力，不忍把伊书迹。满院落花春寂寂，断肠芳草碧。"
  },
  {
    "title": "更漏子·钟鼓寒",
    "author": "韦庄",
    "dynasty": "唐代",
    "content": "钟鼓寒，楼阁暝，月照古桐金井。深院闭，小庭空，落花香露红。烟柳重，春雾薄，灯背水窗高阁。闲倚户，暗沾衣，待郎郎不归。"
  },
  {
    "title": "陪金陵府相中堂夜宴",
    "author": "韦庄",
    "dynasty": "唐代",
    "content": "满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青娥散，扬子江头月半斜。"
  },
  {
    "title": "归国遥·春欲晚",
    "author": "韦庄",
    "dynasty": "唐代",
    "content": "春欲晚，戏蝶游蜂花烂熳。日落谢家池馆，柳丝金缕断。睡觉绿鬟风乱，画屏云雨散。闲倚博山长叹，泪流沾皓腕。"
  },
  {
    "title": "小重山·一闭昭阳春又春",
    "author": "韦庄",
    "dynasty": "唐代",
    "content": "一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。"
  },
  {
    "title": "思归",
    "author": "韦庄",
    "dynasty": "唐代",
    "content": "暖丝无力自悠扬，牵引东风断客肠。外地见花终寂寞，异乡闻乐更凄凉。红垂野岸樱还熟，绿染回汀草又芳。旧里若为归去好，子期凋谢吕安亡。"
  },
  {
    "title": "喜迁莺·人汹汹",
    "author": "韦庄",
    "dynasty": "唐代",
    "content": "人汹汹，鼓冬冬，襟袖五更风。大罗天上月朦胧，骑马上虚空。香满衣，云满路，鸾凤绕身飞舞。霓旌绛节一群群，引见玉华君。"
  },
  {
    "title": "题盘豆驿水馆后轩",
    "author": "韦庄",
    "dynasty": "唐代",
    "content": "极目晴川展画屏，地从桃塞接蒲城。滩头鹭占清波立，原上人侵落照耕。去雁数行天际没，孤云一点静中生。凭轩尽日不回首，楚水吴山无限情。"
  },
  {
    "title": "丙辰年鄜州遇寒食城外醉吟五首",
    "author": "韦庄",
    "dynasty": "唐代",
    "content": "满街杨柳绿丝烟，画出清明二月天。好是隔帘花树动，女郎撩乱送秋千。雕阴寒食足游人，金凤罗衣湿麝薰。肠断入城芳草路，淡红香白一群群。开元坡下日初斜，拜扫归来走钿车。可惜数株红艳好，不知今夜落谁家。马骄风疾玉鞭长，过去唯留一阵香。闲客不须烧破眼，好花皆属富家郎。雨丝烟柳欲清明，金屋人闲暖凤笙。永日迢迢无一事，隔街闻筑气球声。"
  },
  {
    "title": "谒金门·春漏促",
    "author": "韦庄",
    "dynasty": "唐代",
    "content": "春漏促，金烬暗挑残烛。一夜帘前风撼竹，梦魂相断续。有个娇娆如玉，夜夜绣屏孤宿，闲抱琵琶寻旧曲，远山眉黛绿。"
  },
  {
    "title": "浣溪沙·清晓妆成寒食天",
    "author": "韦庄",
    "dynasty": "唐代",
    "content": "清晓妆成寒食天。柳球斜袅间花钿。卷帘直出画堂前。指点牡丹初绽朵，日高犹自凭朱栏。含嚬不语恨春残。"
  },
  {
    "title": "关河道中",
    "author": "韦庄",
    "dynasty": "唐代",
    "content": "槐陌蝉声柳市风，驿楼高倚夕阳东。往来千里路长在，聚散十年人不同。但见时光流似箭，岂知天道曲如弓。平生志业匡尧舜，又拟沧浪学钓翁。"
  },
  {
    "title": "春日",
    "author": "温庭筠",
    "dynasty": "唐代",
    "content": "问君何所思，迢递艳阳时。门静人归晚，墙高蝶过迟。一双青琐燕，千万绿杨丝。屏上吴山远，楼中朔管悲。宝书无寄处，香毂有来期。草色将林彩，相添入黛眉。"
  },
  {
    "title": "荷叶杯·绝代佳人难得",
    "author": "韦庄",
    "dynasty": "唐代",
    "content": "绝代佳人难得，倾国，花下见无期。一双愁黛远山眉，不忍更思惟。闲掩翠屏金凤，残梦，罗幕画堂空。碧天无路信难通，惆怅旧房栊。"
  },
  {
    "title": "纪村事",
    "author": "韦庄",
    "dynasty": "唐代",
    "content": "绿蔓映双扉，循墙一径微。雨多庭果烂，稻熟渚禽肥。酿酒迎新社，遥砧送暮晖。数声牛上笛，何处饷田归。"
  },
  {
    "title": "菩萨蛮 其四",
    "author": "韦庄",
    "dynasty": "唐代",
    "content": "劝君今夜须沈醉，尊前莫话明朝事。珍重主人心，酒深情亦深。须愁春漏短，莫诉金杯满。遇酒且呵呵，人生能几何。"
  },
  {
    "title": "江城子·恩重娇多情易伤",
    "author": "韦庄",
    "dynasty": "唐代",
    "content": "恩重娇多情易伤，漏更长，解鸳鸯。朱唇未动，先觉口脂香。缓揭绣衾抽皓腕，移凤枕，枕檀郎。"
  },
  {
    "title": "应天长·绿槐阴里黄莺语",
    "author": "韦庄",
    "dynasty": "唐代",
    "content": "绿槐阴里黄莺语，深院无人春昼午。画帘垂，金凤舞，寂寞绣屏香一炷。碧天云，无定处，空有梦魂来去。夜夜绿窗风雨，断肠君信否？"
  },
  {
    "title": "燕来",
    "author": "韦庄",
    "dynasty": "唐代",
    "content": "去岁辞巢别近邻，今来空讶草堂新。花开对语应相问，不是村中旧主人。"
  },
  {
    "title": "赠边将",
    "author": "韦庄",
    "dynasty": "唐代",
    "content": "昔因征远向金微，马出榆关一鸟飞。万里只携孤剑去，十年空逐塞鸿归。手招都护新降虏，身著文皇旧赐衣。只待烟尘报天子，满头霜雪为兵机。"
  },
  {
    "title": "早发",
    "author": "杜荀鹤",
    "dynasty": "唐代",
    "content": "东窗未明尘梦苏，呼童结束登征途。落叶铺霜马蹄滑，寒猿啸月人心孤。时逆帽檐风刮顶，旋呵鞭手冻粘须。青云快活一未见，争得安闲钓五湖。"
  },
  {
    "title": "浣溪沙",
    "author": "晏几道",
    "dynasty": "宋代",
    "content": "日日双眉斗画长。行云飞絮共轻狂。不将心嫁冶游郎。溅酒滴残歌扇字，弄花熏得舞衣香。一春弹泪说凄凉。"
  },
  {
    "title": "三堂东湖作",
    "author": "韦庄",
    "dynasty": "唐代",
    "content": "满塘秋水碧泓澄，十亩菱花晚镜清。景动新桥横螮蝀，岸铺芳草睡鵁鶄。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。"
  },
  {
    "title": "暴雨",
    "author": "韩偓",
    "dynasty": "唐代",
    "content": "电尾烧黑云，雨脚飞银线。急点溅池心，微烟昏水面。气凉氛祲消，暑退松篁健。丛蓼亚赪茸，擎荷翻绿扇。风期谁与同，逸趣余探遍。欲去更迟留，胸中久交战。"
  },
  {
    "title": "江上别李秀才",
    "author": "韦庄",
    "dynasty": "唐代",
    "content": "前年相送灞陵春，今日天涯各避秦。莫向尊前惜沈醉，与君俱是异乡人。"
  },
  {
    "title": "悼亡姬",
    "author": "韦庄",
    "dynasty": "唐代",
    "content": "凤去鸾归不可寻，十洲仙路彩云深。若无少女花应老，为有姮娥月易沈。竹叶岂能消积恨，丁香空解结同心。湘江水阔苍梧远，何处相思弄舜琴。"
  },
  {
    "title": "清平乐(六)(《花间集》失收此首)",
    "author": "韦庄",
    "dynasty": "唐代",
    "content": "琐窗春暮，满地梨花香。君不归来晴又去，红泪散沾金缕。梦魂飞断烟波，伤心不奈春何！空把金针独坐，鸳鸯愁绣双窠。"
  },
  {
    "title": "惊秋",
    "author": "韦庄",
    "dynasty": "唐代",
    "content": "不向烟波狎钓舟，强亲文墨事儒丘。长安十二槐花陌，曾负秋风多少秋。"
  },
  {
    "title": "独鹤",
    "author": "韦庄",
    "dynasty": "唐代",
    "content": "夕阳滩上立裴回，红蓼风前雪翅开。应为不知栖宿处，几回飞去又飞来。"
  },
  {
    "title": "听赵秀才弹琴",
    "author": "韦庄",
    "dynasty": "唐代",
    "content": "满匣冰泉咽又鸣，玉音闲澹入神清。巫山夜雨弦中起，湘水清波指下生。蜂簇野花吟细韵，蝉移高柳迸残声。不须更奏幽兰曲，卓氏门前月正明。"
  },
  {
    "title": "天仙子",
    "author": "韦庄",
    "dynasty": "唐代",
    "content": "怅望前回梦里期，看花不语苦寻思。露桃宫里小腰枝，眉眼细，鬓云垂，惟有多情宋玉知。深夜归来长酩酊，扶入流苏犹未醒。醺醺酒气麝兰和，惊睡觉，笑呵呵，长笑人生能几何。蟾彩霜华夜不分，天外鸿声枕上闻。绣衾香冷懒重熏，人寂寂，叶纷纷，才睡依前梦见君。梦觉云屏依旧空，杜鹃声咽隔帘栊。玉郎薄幸去无踪，一日日，恨重重，泪界莲腮两线红。金似衣裳玉似身，眼如秋水鬓如云。霞裙月帔一群群，来洞口，望烟分，刘阮不归春日曛。"
  },
  {
    "title": "天仙子·金似衣裳玉似身",
    "author": "韦庄",
    "dynasty": "唐代",
    "content": "金似衣裳玉似身，眼如秋水鬓如云。霞裙月帔一群群。来洞口，望烟分，刘阮不归春日曛。"
  },
  {
    "title": "樱桃树",
    "author": "韦庄",
    "dynasty": "唐代",
    "content": "记得初生雪满枝，和蜂和蝶带花移。而今花落游蜂去，空作主人惆怅诗。"
  },
  {
    "title": "中酒",
    "author": "韦庄",
    "dynasty": "唐代",
    "content": "南邻酒熟爱相招，蘸甲倾来绿满瓢。一醉不知三日事，任他童稚作渔樵。"
  },
  {
    "title": "对酒赋友人",
    "author": "韦庄",
    "dynasty": "唐代",
    "content": "多病仍多感，君心自我心。浮生都是梦，浩叹不如吟。白雪篇篇丽，清酤盏盏深。乱离俱老大，强醉莫沾襟。"
  },
  {
    "title": "上元县（浙西作）",
    "author": "韦庄",
    "dynasty": "唐代",
    "content": "南朝三十六英雄，角逐兴亡尽此中。有国有家皆是梦，为龙为虎亦成空。残花旧宅悲江令，落日青山吊谢公。止竟霸图何物在，石麟无主卧秋风。"
  },
  {
    "title": "西塞山下作",
    "author": "韦庄",
    "dynasty": "唐代",
    "content": "西塞山前水似蓝，乱云如絮满澄潭。孤峰渐映湓城北，片月斜生梦泽南。爨动晓烟烹紫蕨，露和香蒂摘黄柑。他年却棹扁舟去，终傍芦花结一庵。"
  },
  {
    "title": "乞彩笺歌",
    "author": "韦庄",
    "dynasty": "唐代",
    "content": "浣花溪上如花客，绿闇红藏人不识。留得溪头瑟瑟波，泼成纸上猩猩色。手把金刀擘彩云，有时剪破秋天碧。不使红霓段段飞，一时驱上丹霞壁。蜀客才多染不供，卓文醉后开无力。孔雀衔来向日飞，翩翩压折黄金翼。我有歌诗一千首，磨砻山岳罗星斗。开卷长疑雷电惊，挥毫只怕龙蛇走。班班布在时人口，满袖松花都未有。人间无处买烟霞，须知得自神仙手。也知价重连城璧，一纸万金犹不惜。薛涛昨夜梦中来，殷勤劝向君边觅。"
  },
  {
    "title": "立春",
    "author": "文天祥",
    "dynasty": "宋代",
    "content": "无限斜阳故国愁，朔风吹马上幽州。天翻地覆三生劫，岁晚江空万里囚。烈士丧元端不惜，达人知命复何忧。只应四十三年死，两度无端见土牛。"
  },
  {
    "title": "桐庐县作",
    "author": "韦庄",
    "dynasty": "唐代",
    "content": "钱塘江尽到桐庐，水碧山青画不如。白羽鸟飞严子濑，绿蓑人钓季鹰鱼。潭心倒影时开合，谷口闲云自卷舒。此境只应词客爱，投文空吊木玄虚。"
  },
  {
    "title": "白牡丹",
    "author": "韦庄",
    "dynasty": "唐代",
    "content": "闺中莫妒新妆妇，陌上须惭傅粉郎。昨夜月明浑似水，入门唯觉一庭香。"
  },
  {
    "title": "天仙子·深夜归来长酩酊",
    "author": "韦庄",
    "dynasty": "唐代",
    "content": "深夜归来长酩酊，扶入流苏犹未醒。醺醺酒气麝兰和。惊睡觉，笑呵呵，长道人生能几何。"
  },
  {
    "title": "归国遥",
    "author": "韦庄",
    "dynasty": "唐代",
    "content": "春欲暮，满地落花红带雨。惆怅玉笼鹦鹉，单栖无伴侣¤南望去程何许，问花花不语。早晚得同归去，恨无双翠羽。金翡翠，为我南飞传我意。罨画桥边春水，几年花下醉¤别后只知相愧，泪珠难远寄。罗幕绣帏鸳被，旧欢如梦里。春欲晚，戏蝶游蜂花烂熳。日落谢家池馆，柳丝金缕断¤睡觉绿鬟风乱，画屏云雨散。闲倚博山长叹，泪流沾皓腕。"
  },
  {
    "title": "夜景",
    "author": "韦庄",
    "dynasty": "唐代",
    "content": "满庭松桂雨馀天，宋玉秋声韵蜀弦。乌兔不知多事世，星辰长似太平年。谁家一笛吹残暑，何处双砧捣暮烟。欲把伤心问明月，素娥无语泪娟娟。"
  },
  {
    "title": "夜雪泛舟游南溪",
    "author": "韦庄",
    "dynasty": "唐代",
    "content": "大江西面小溪斜，入竹穿松似若耶。两岸严风吹玉树，一滩明月晒银砂。因寻野渡逢渔舍，更泊前湾上酒家。去去不知归路远，棹声烟里独呕哑。"
  },
  {
    "title": "庭前桃",
    "author": "韦庄",
    "dynasty": "唐代",
    "content": "曾向桃源烂漫游，也同渔父泛仙舟。皆言洞里千株好，未胜庭前一树幽。带露似垂湘女泪，无言如伴息妫愁。五陵公子饶春恨，莫引香风上酒楼。"
  },
  {
    "title": "谒金门（一名花自落、垂杨碧、出塞）",
    "author": "韦庄",
    "dynasty": "唐代",
    "content": "春雨足，染就一溪新绿。柳外飞来双羽玉，弄晴相对浴¤楼外翠帘高轴，倚遍阑干几曲。云淡水平烟树簇，寸心千里目。春漏促，金烬暗挑残烛。一夜帘前风撼竹，梦魂相断续¤有个娇饶如玉，夜夜绣屏孤宿。闲抱琵琶寻旧曲，远山眉黛绿。空相忆，无计得传消息。天上嫦娥人不识，寄书何处觅¤新睡觉来无力，不忍把君书迹。满院落花春寂寂，断肠芳草碧。"
  },
  {
    "title": "秋日早行",
    "author": "韦庄",
    "dynasty": "唐代",
    "content": "上马萧萧襟袖凉，路穿禾黍绕宫墙。半山残月露华冷，一岸野风莲萼香。烟外驿楼红隐隐，渚边云树暗苍苍。行人自是心如火，兔走乌飞不觉长。"
  },
  {
    "title": "汧阳间（一作汧阳县阁）",
    "author": "韦庄",
    "dynasty": "唐代",
    "content": "汧水悠悠去似絣，远山如画翠眉横。僧寻野渡归吴岳，雁带斜阳入渭城。边静不收蕃帐马，地贫惟卖陇山鹦。牧童何处吹羌笛，一曲梅花出塞声。"
  },
  {
    "title": "杂曲歌辞。少年行",
    "author": "韦庄",
    "dynasty": "唐代",
    "content": "五陵豪客多，买酒黄金贱。醉下酒家楼，美人双翠幰。挥剑邯郸市，走马梁王苑。乐事殊未央，年华已云晚。"
  },
  {
    "title": "叹落花",
    "author": "韦庄",
    "dynasty": "唐代",
    "content": "一夜霏微露湿烟，晓来和泪丧婵娟。不随残雪埋芳草，尽逐香风上舞筵。西子去时遗笑靥，谢娥行处落金钿。飘红堕白堪惆怅，少别秾华又隔年。"
  },
  {
    "title": "长年",
    "author": "韦庄",
    "dynasty": "唐代",
    "content": "长年方悟少年非，人道新诗胜旧诗。十亩野塘留客钓，一轩春雨对僧棋。花间醉任黄莺语，亭上吟从白鹭窥。大盗不将炉冶去，有心重筑太平基。"
  },
  {
    "title": "早秋夜作",
    "author": "韦庄",
    "dynasty": "唐代",
    "content": "翠簟初清暑半销，撇帘松韵送轻飙。莎庭露永琴书润，山郭月明砧杵遥。傍砌绿苔鸣蟋蟀，绕檐红树织蟏蛸。不须更作悲秋赋，王粲辞家鬓已凋。"
  },
  {
    "title": "哭麻处士",
    "author": "韦庄",
    "dynasty": "唐代",
    "content": "却到歌吟地，闲门草色中。百年流水尽，万事落花空。繐帐扃秋月，诗楼锁夜虫。少微何处堕，留恨白杨风。"
  },
  {
    "title": "钟陵夜阑作",
    "author": "韦庄",
    "dynasty": "唐代",
    "content": "钟陵风雪夜将深，坐对寒江独苦吟。流落天涯谁见问，少卿应识子卿心。"
  },
  {
    "title": "遣兴",
    "author": "文天祥",
    "dynasty": "宋代",
    "content": "东风吹草日高眠，试把平生细问天。燕子愁迷江右月，杜鹃声破洛阳烟。何从林下寻元亮，只向尘中作鲁连。莫笑道人空打坐，英雄收敛便神仙。"
  },
  {
    "title": "离骚",
    "author": "陆龟蒙",
    "dynasty": "唐代",
    "content": "天问复招魂，无因彻帝阍。岂知千丽句，不敌一谗言。"
  },
  {
    "title": "九歌·国殇",
    "author": "屈原",
    "dynasty": "先秦",
    "content": "操吴戈兮被犀甲，车错毂兮短兵接。旌蔽日兮敌若云，矢交坠兮士争先。凌余阵兮躐余行，左骖殪兮右刃伤。霾两轮兮絷四马，援玉枹兮击鸣鼓。天时怼兮威灵怒，严杀尽兮弃原野。出不入兮往不反，平原忽兮路超远。带长剑兮挟秦弓，首身离兮心不惩。诚既勇兮又以武，终刚强兮不可凌。身既死兮神以灵，子魂魄兮为鬼雄！"
  },
  {
    "title": "九歌·湘夫人",
    "author": "屈原",
    "dynasty": "先秦",
    "content": "帝子降兮北渚，目眇眇兮愁予。袅袅兮秋风，洞庭波兮木叶下。登白薠兮骋望，与佳期兮夕张。鸟何萃兮蘋中，罾何为兮木上？沅有芷兮澧有兰，思公子兮未敢言。荒忽兮远望，观流水兮潺湲。麋何食兮庭中？蛟何为兮水裔？朝驰余马兮江皋，夕济兮西澨。闻佳人兮召予，将腾驾兮偕逝。筑室兮水中，葺之兮荷盖。荪壁兮紫坛，播芳椒兮成堂。桂栋兮兰橑，辛夷楣兮药房。罔薜荔兮为帷，擗蕙櫋兮既张。白玉兮为镇，疏石兰兮为芳。芷葺兮荷屋，缭之兮杜衡。合百草兮实庭，建芳馨兮庑门。九嶷缤兮并迎，灵之来兮如云。捐余袂兮江中，遗余褋兮澧浦。搴汀洲兮杜若，将以遗兮远者。时不可兮骤得，聊逍遥兮容与。"
  },
  {
    "title": "九歌·山鬼",
    "author": "屈原",
    "dynasty": "先秦",
    "content": "若有人兮山之阿，被薜荔兮带女萝。既含睇兮又宜笑，子慕予兮善窈窕。乘赤豹兮从文狸，辛夷车兮结桂旗。被石兰兮带杜衡，折芳馨兮遗所思。余处幽篁兮终不见天，路险难兮独后来。表独立兮山之上，云容容兮而在下。杳冥冥兮羌昼晦，东风飘兮神灵雨。留灵修兮憺忘归，岁既晏兮孰华予。采三秀兮于山间，石磊磊兮葛蔓蔓。怨公子兮怅忘归，君思我兮不得闲。山中人兮芳杜若，饮石泉兮荫松柏，君思我兮然疑作；雷填填兮雨冥冥，猨啾啾兮狖夜鸣。(猨 同：猿)风飒飒兮木萧萧，思公子兮徒离忧。"
  },
  {
    "title": "离骚(节选)",
    "author": "屈原",
    "dynasty": "先秦",
    "content": "帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。不抚壮而弃秽兮，何不改此度？乘骐骥以驰骋兮，来吾道夫先路！……长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩？"
  },
  {
    "title": "九歌",
    "author": "屈原",
    "dynasty": "先秦",
    "content": "东皇太一吉日兮辰良，穆将愉兮上皇；抚长剑兮玉珥，璆锵鸣兮琳琅；瑶席兮玉瑱，盍将把兮琼芳；蕙肴蒸兮兰藉，奠桂酒兮椒浆；扬枹兮拊鼓，疏缓节兮安歌；陈竽瑟兮浩倡；灵偃蹇兮姣服，芳菲菲兮满堂；五音纷兮繁会，君欣欣兮乐康。云中君浴兰汤兮沐芳，华采衣兮若英；灵连蜷兮既留，烂昭昭兮未央；謇将憺兮寿宫，与日月兮齐光；龙驾兮帝服，聊翱游兮周章；灵皇皇兮既降，猋远举兮云中；览冀洲兮有余，横四海兮焉穷；思夫君兮太息，极劳心兮忡忡；湘君君不行兮夷犹，蹇谁留兮中洲；美要眇兮宜修，沛吾乘兮桂舟；令沅湘兮无波，使江水兮安流；望夫君兮未来，吹参差兮谁思；驾飞龙兮北征，邅吾道兮洞庭；薜荔柏兮蕙绸，荪桡兮兰旌；望涔阳兮极浦，横大江兮扬灵；扬灵兮未极，女婵媛兮为余太息；横流涕兮潺湲，隐思君兮陫侧；桂棹兮兰枻，斵冰兮积雪；采薜荔兮水中，搴芙蓉兮木末；心不同兮媒劳，恩不甚兮轻绝；石濑兮浅浅，飞龙兮翩翩；交不忠兮怨长，期不信兮告余以不闲；朝骋骛兮江皋，夕弭节兮北渚；鸟次兮屋上，水周兮堂下；捐余玦兮江中，遗余佩兮醴浦；采芳洲兮杜若，将以遗兮下女；时不可兮再得，聊逍遥兮容与。湘夫人帝子降兮北渚，目眇眇兮愁予；袅袅兮秋风，洞庭波兮木叶下；登白薠兮骋望，与佳期兮夕张；鸟何萃兮苹中，罾何为兮木上？(苹 通：蘋)沅有茝兮醴有兰，思公子兮未敢言；荒忽兮远望，观流水兮潺湲；麋何食兮庭中，蛟何为兮水裔；朝驰余马兮江皋，夕济兮西澨；闻佳人兮召余，将腾驾兮偕逝；筑室兮水中，葺之兮荷盖；荪壁兮紫坛，播芳椒兮成堂；桂栋兮兰橑，辛夷楣兮药房；罔薜荔兮为帷，擗蕙櫋兮既张；白玉兮为镇，疏石兰兮为芳；芷葺兮荷屋，缭之兮杜衡；合百草兮实庭，建芳馨兮庑门；九嶷缤兮并迎，灵之来兮如云；捐余袂兮江中，遗余褋兮醴浦；搴汀洲兮杜若，将以遗兮远者；时不可兮骤得，聊逍遥兮容与！大司命广开兮天门，纷吾乘兮玄云；令飘风兮先驱，使涷雨兮洒尘；君回翔兮以下，逾空桑兮从女；纷总总兮九州，何寿夭兮在予；高飞兮安翔，乘清气兮御阴阳；吾与君兮齐速，导帝之兮九坑；灵衣兮被被，玉佩兮陆离；一阴兮一阳，众莫知兮余所为；折疏麻兮瑶华，将以遗兮离居；老冉冉兮既极，不寖近兮愈疏；乘龙兮辚辚，高驰兮冲天；结桂枝兮延伫，羌愈思兮愁人；愁人兮奈何，愿若今兮无亏；固人命兮有当，孰离合兮可为？少司命秋兰兮麋芜，罗生兮堂下；绿叶兮素华，芳菲菲兮袭予；夫人自有兮美子，荪何以兮愁苦；秋兰兮青青，绿叶兮紫茎；满堂兮美人，忽独与余兮目成；入不言兮出不辞，乘回风兮载云旗；悲莫悲兮生别离，乐莫乐兮新相知；荷衣兮蕙带，儵而来兮忽而逝；夕宿兮帝郊，君谁须兮云之际；与女沐兮咸池，曦女发兮阳之阿；望美人兮未来，临风怳兮浩歌；孔盖兮翠旌，登九天兮抚彗星；竦长剑兮拥幼艾，荪独宜兮为民正。东君暾将出兮东方，照吾槛兮扶桑；抚余马兮安驱，夜皎皎兮既明；驾龙輈兮乘雷，载云旗兮委蛇；长太息兮将上，心低徊兮顾怀；羌声色兮娱人，观者儋兮忘归；縆瑟兮交鼓，萧钟兮瑶簴；鸣篪兮吹竽，思灵保兮贤姱；翾飞兮翠曾，展诗兮会舞；应律兮合节，灵之来兮敝日；青云衣兮白霓裳，举长矢兮射天狼；操余弧兮反沦降，援北斗兮酌桂浆；撰余辔兮高驰翔，杳冥冥兮以东行。河伯与女游兮九河，冲风起兮水扬波；乘水车兮荷盖，驾两龙兮骖螭；登昆仑兮四望，心飞扬兮浩荡；日将暮兮怅忘归，惟极浦兮寤怀；鱼鳞屋兮龙堂，紫贝阙兮珠宫；灵何惟兮水中；乘白鼋兮逐文鱼，与女游兮河之渚；流澌纷兮将来下；子交手兮东行，送美人兮南浦；波滔滔兮来迎，鱼鳞鳞兮媵予。山鬼若有人兮山之阿，被薜荔兮带女萝；既含睇兮又宜笑，子慕予兮善窈窕；乘赤豹兮从文狸，辛夷车兮结桂旗；被石兰兮带杜衡，折芳馨兮遗所思；余处幽篁兮终不见天，路险难兮独后来；表独立兮山之上，云容容兮而在下；杳冥冥兮羌昼晦，东风飘兮神灵雨；留灵修兮憺忘归，岁既晏兮孰华予；采三秀兮于山间，石磊磊兮葛蔓蔓；怨公子兮怅忘归，君思我兮不得闲；山中人兮芳杜若，饮石泉兮荫松柏；君思我兮然疑作；雷填填兮雨冥冥，猿啾啾兮狖夜鸣；风飒飒兮木萧萧，思公子兮徒离忧。国殇操吴戈兮被犀甲，车错毂兮短兵接；旌蔽日兮敌若云，矢交坠兮士争先；凌余阵兮躐余行，左骖殪兮右刃伤；霾两轮兮絷四马，援玉枹兮击鸣鼓；天时怼兮威灵怒，严杀尽兮弃原野；出不入兮往不反，平原忽兮路超远；带长剑兮挟秦弓，首身离兮心不惩；诚既勇兮又以武，终刚强兮不可凌；身既死兮神以灵，魂魄毅兮为鬼雄。礼魂成礼兮会鼓，传芭兮代舞；姱女倡兮容与；春兰兮秋菊，长无绝兮终古。"
  },
  {
    "title": "天问",
    "author": "屈原",
    "dynasty": "先秦",
    "content": "曰：遂古之初，谁传道之？上下未形，何由考之？冥昭瞢暗，谁能极之？冯翼惟象，何以识之？明明暗暗，惟时何为？阴阳三合，何本何化？圜则九重，孰营度之？惟兹何功，孰初作之？斡维焉系，天极焉加？八柱何当，东南何亏？九天之际，安放安属？隅隈多有，谁知其数？天何所沓？十二焉分？日月安属？列星安陈？出自汤谷，次于蒙汜。自明及晦，所行几里？夜光何德，死则又育？厥利维何，而顾菟在腹？女岐无合，夫焉取九子？伯强何处？惠气安在？何阖而晦？何开而明？角宿未旦，曜灵安藏？不任汩鸿，师何以尚之？佥曰“何忧，何不课而行之？”鸱龟曳衔，鲧何听焉？顺欲成功，帝何刑焉？永遏在羽山，夫何三年不施？伯禹愎鲧，夫何以变化？纂就前绪，遂成考功。何续初继业，而厥谋不同？洪泉极深，何以窴之？地方九则，何以坟之？应龙何画？河海何历？鲧何所营？禹何所成？康回冯怒，墬何故以东南倾？九州安错？川谷何洿？东流不溢，孰知其故？东西南北，其修孰多？南北顺椭，其衍几何？昆仑悬圃，其凥安在？增城九重，其高几里？四方之门，其谁从焉？西北辟启，何气通焉？日安不到？烛龙何照？羲和之未扬，若华何光？何所冬暖？何所夏寒？焉有石林？何兽能言？焉有虬龙，负熊以游？雄虺九首，倏忽焉在？何所不死？长人何守？靡蓱九衢，枲华安居？灵蛇吞象，厥大何如？黑水玄趾，三危安在？延年不死，寿何所止？鲮鱼何所？鬿堆焉处？羿焉彃日？乌焉解羽？禹之力献功，降省下土四方。焉得彼嵞山女，而通之於台桑？闵妃匹合，厥身是继。胡维嗜不同味，而快鼌饱？启代益作后，卒然离蠥。何启惟忧，而能拘是达？皆归射鞫，而无害厥躬。何后益作革，而禹播降？启棘宾商，《九辨》《九歌》。何勤子屠母，而死分竟地？帝降夷羿，革孽夏民。胡射夫河伯，而妻彼雒嫔？冯珧利决，封豨是射。何献蒸肉之膏，而后帝不若？浞娶纯狐，眩妻爰谋。何羿之射革，而交吞揆之？阻穷西征，岩何越焉？化而为黄熊，巫何活焉？咸播秬黍，莆雚是营。何由并投，而鲧疾修盈？白蜺婴茀，胡为此堂？安得夫良药，不能固臧？天式从横，阳离爰死。大鸟何鸣，夫焉丧厥体？蓱号起雨，何以兴之？撰体协胁，鹿何膺之？鳌戴山抃，何以安之？释舟陵行，何之迁之？惟浇在户，何求于嫂？何少康逐犬，而颠陨厥首？女歧缝裳，而馆同爰止。何颠易厥首，而亲以逢殆？汤谋易旅，何以厚之？覆舟斟寻，何道取之？桀伐蒙山，何所得焉？妺嬉何肆，汤何殛焉？舜闵在家，父何以鳏？尧不姚告，二女何亲？厥萌在初，何所亿焉？璜台十成，谁所极焉？登立为帝，孰道尚之？女娲有体，孰制匠之？舜服厥弟，终然为害。何肆犬豕，而厥身不危败？吴获迄古，南岳是止。孰期去斯，得两男子？缘鹄饰玉，后帝是飨。何承谋夏桀，终以灭丧？帝乃降观，下逢伊挚。何条放致罚，而黎服大说？简狄在台，喾何宜？玄鸟致贻，女何喜？该秉季德，厥父是臧。胡终弊于有扈，牧夫牛羊？干协时舞，何以怀之？平胁曼肤，何以肥之？有扈牧竖，云何而逢？击床先出，其命何从？恒秉季德，焉得夫朴牛？何往营班禄，不但还来？昏微循迹，有狄不宁。何繁鸟萃棘，负子肆情？眩弟并淫，危害厥兄。何变化以作诈，而后嗣逢长？成汤东巡，有莘爰极。何乞彼小臣，而吉妃是得？水滨之木，得彼小子。夫何恶之，媵有莘之妇？汤出重泉，夫何辠尤？不胜心伐帝，夫谁使挑之？会朝争盟，何践吾期？苍鸟群飞，孰使萃之？列击纣躬，叔旦不嘉。何亲揆发足，周之命以咨嗟？授殷天下，其位安施？反成乃亡，其罪伊何？争遣伐器，何以行之？并驱击翼，何以将之？昭后成游，南土爰底。厥利惟何，逢彼白雉？穆王巧梅，夫何为周流？环理天下，夫何索求？妖夫曳炫，何号于市？周幽谁诛？焉得夫褒姒？天命反侧，何罚何佑？齐桓九会，卒然身杀。彼王纣之躬，孰使乱惑？何恶辅弼，谗谄是服？比干何逆，而抑沈之？雷开阿顺，而赐封之？何圣人之一德，卒其异方？梅伯受醢，箕子详狂？稷维元子，帝何竺之？投之于冰上，鸟何燠之？何冯弓挟矢，殊能将之？既惊帝切激，何逢长之？伯昌号衰，秉鞭作牧。何令彻彼岐社，命有殷国？迁藏就岐，何能依？殷有惑妇，何所讥？受赐兹醢，西伯上告。何亲就上帝罚，殷之命以不救？师望在肆，昌何识？鼓刀扬声，后何喜？武发杀殷，何所悒？载尸集战，何所急？伯林雉经，维其何故？何感天抑墬，夫谁畏惧？皇天集命，惟何戒之？受礼天下，又使至代之？初汤臣挚，后兹承辅。何卒官汤，尊食宗绪？勋阖梦生，少离散亡。何壮武历，能流厥严？彭铿斟雉，帝何飨？受寿永多，夫何久长？中央共牧，后何怒？蜂蛾微命，力何固？惊女采薇，鹿何佑？北至回水，萃何喜？兄有噬犬，弟何欲？易之以百两，卒无禄？薄暮雷电，归何忧？厥严不奉，帝何求？伏匿穴处，爰何云？荆勋作师，夫何长？悟过改更，我又何言？吴光争国，久余是胜。何环穿自闾社丘陵，爰出子文？吾告堵敖以不长。何试上自予，忠名弥彰？"
  },
  {
    "title": "橘颂",
    "author": "屈原",
    "dynasty": "先秦",
    "content": "后皇嘉树，橘徕服兮。受命不迁，生南国兮。深固难徙，更壹志兮。绿叶素荣，纷其可喜兮。曾枝剡棘，圆果抟兮。青黄杂糅，文章烂兮。精色内白，类任道兮。纷缊宜脩，姱而不丑兮。(脩 同：修)嗟尔幼志，有以异兮。独立不迁，岂不可喜兮。深固难徙，廓其无求兮。苏世独立，横而不流兮。闭心自慎，终不失过兮。秉德无私，参天地兮。愿岁并谢，与长友兮。淑离不淫，梗其有理兮。年岁虽少，可师长兮。行比伯夷，置以为像兮。"
  },
  {
    "title": "九歌·少司命",
    "author": "屈原",
    "dynasty": "先秦",
    "content": "秋兰兮麋芜，罗生兮堂下。绿叶兮素华，芳菲菲兮袭予。夫人自有兮美子，荪何㠯兮愁苦？秋兰兮青青，绿叶兮紫茎。满堂兮美人，忽独与余兮目成。入不言兮出不辞，乘回风兮载云旗。悲莫悲兮生别离，乐莫乐兮新相知。荷衣兮蕙带，儵而来兮忽而逝。夕宿兮帝郊，君谁须兮云之际？与女沐兮咸池，晞女发兮阳之阿。望美人兮未来，临风怳兮浩歌。孔盖兮翠旍，登九天兮抚彗星。竦长剑兮拥幼艾，荪独宜兮为民正。"
  },
  {
    "title": "哀郢",
    "author": "屈原",
    "dynasty": "先秦",
    "content": "皇天之不纯命兮，何百姓之震愆。民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之鼌吾以行。发郢都而去闾兮，怊荒忽其焉极。楫齐扬以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如。曾不知夏之为丘兮，孰两东门之可芜。心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而鄣之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时。鸟飞反故乡兮，狐死必首丘。信非吾罪而弃逐兮，何日夜而忘之。"
  },
  {
    "title": "卜居",
    "author": "屈原",
    "dynasty": "先秦",
    "content": "　　屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”　　屈原曰：“吾宁悃悃款款，朴以忠乎，将送往劳来，斯无穷乎？　　“宁诛锄草茅以力耕乎，将游大人以成名乎？宁正言不讳以危身乎，将从俗富贵以媮生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？　　“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？　　“此孰吉孰凶？何去何从？　　“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”　　詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。”"
  },
  {
    "title": "九章",
    "author": "屈原",
    "dynasty": "先秦",
    "content": "惜诵　　惜诵以致愍兮，发愤以抒情。　　所作忠而言之兮，指苍天以为正。　　令五帝使折中兮，戒六神与向服。　　俾山川以备御兮，命咎繇使听直。　　竭忠诚而事君兮，反离群而赘肬。　　忘儇媚以背众兮，待明君其知之。　　言与行其可迹兮，情与貌其不变。　　故相臣莫若君兮，所以证之不远。　　吾谊先君而后身兮，羌众人之所仇也。　　专惟君而无他兮，又众兆之所雠也。　　壹心而不豫兮，羌无可保也。　　疾亲君而无他兮，有招祸之道也。　　思君其莫我忠兮，忽忘身之贱贫。　　事君而不贰兮，迷不知宠之门。　　患何罪以遇罚兮，亦非余之所志也。　　行不群以巅越兮，又众兆之所咍也。　　纷逢尤以离谤兮，謇不可释也。　　情沉抑而不达兮，又蔽而莫之白也。　　心郁邑余侘傺兮，又莫察余之中情。　　固烦言不可结而诒兮，愿陈志而无路。　　退静默而莫余知兮，进号呼又莫吾闻。　　申侘傺之烦惑兮，中闷瞀之忳忳。　　昔余梦登天兮，魂中道而无杭。　　吾使厉神占之兮，曰有志极而无旁。　　终危独以离异兮，曰君可思而不可恃。　　故众口其铄金兮，初若是而逢殆。　　惩于羹者而吹齑兮，何不变此志也？　　欲释阶而登天兮，犹有曩之态也。　　众骇遽以离心兮，又何以为此伴也？　　同极而异路兮，又何以为此援也？　　晋申生之孝子兮，父信谗而不好。　　行婞直而不豫兮，鲧功用而不就。　　吾闻作忠以造怨兮，忽谓之过言。　　九折臂而成医兮，吾至今而知其信然。　　矰弋机而在上兮，罻罗张而在下。　　设张辟以娱君兮，愿侧身而无所。　　欲儃徊以干傺兮，恐重患而离尤。　　欲高飞而远集兮，君罔谓汝何之？　　欲横奔而失路兮，盖志坚而不忍。　　背膺牉以交痛兮，心郁结而纡轸。　　擣木兰以矫蕙兮，糳申椒以为粮。　　播江离与滋菊兮，愿春日以为糗芳。　　恐情质之不信兮，故重著以自明。　　矫兹媚以私处兮，愿曾思而远身。涉江　　余幼好此奇服兮，年既老而不衰。　　带长铗之陆离兮，冠切云之崔嵬，　　被明月兮佩宝璐。　　世混浊而莫余知兮，吾方高驰而不顾。　　驾青虬兮骖白螭，吾与重华游兮瑶之圃。　　登昆仑兮食玉英，与天地兮同寿，　　与日月兮同光。　　哀南夷之莫吾知兮，旦余济乎江湘。　　乘鄂渚而反顾兮，欸秋冬之绪风。　　步余马兮山皋，邸余车兮方林。　　乘舲船余上沅兮，齐吴榜以击汰。　　船容与而不进兮，淹回水而疑滞。　　朝发枉渚兮，夕宿辰阳。　　苟余心其端直兮，虽僻远之何伤。　　入溆浦余儃徊兮，迷不知吾所如。　　深林杳以冥冥兮，乃猿狖之所居。　　山峻高以蔽日兮，下幽晦以多雨。　　霰雪纷其无垠兮，云霏霏而承宇。　　哀吾生之无乐兮，幽独处乎山中。　　吾不能变心而从俗兮，固将愁苦而终穷。　　接舆髡首兮，桑扈臝行。　　忠不必用兮，贤不必以。　　伍子逢殃兮，比干菹醢。　　与前世而皆然兮，吾又何怨乎今之人！　　余将董道而不豫兮，固将重昏而终身！　　乱曰：鸾鸟凤皇，日以远兮。　　燕雀乌鹊，巢堂坛兮。　　露申辛夷，死林薄兮。　　腥臊并御，芳不得薄兮。　　阴阳易位，时不当兮。　　怀信侘傺，忽乎吾将行兮！哀郢　　皇天之不纯命兮，何百姓之震愆？　　民离散而相失兮，方仲春而东迁。　　去故乡而就远兮，遵江夏以流亡。　　出国门而轸怀兮，甲之鼂吾以行。　　发郢都而去闾兮，怊荒忽其焉极？　　楫齐扬以容与兮，哀见君而不再得。　　望长楸而太息兮，涕淫淫其若霰。　　过夏首而西浮兮，顾龙门而不见。　　心婵媛而伤怀兮，眇不知其所蹠。　　顺风波以从流兮，焉洋洋而为客。　　凌阳侯之汜滥兮，忽翱翔之焉薄。　　心絓结而不解兮，思蹇产而不释。　　将运舟而下浮兮，上洞庭而下江。　　去终古之所居兮，今逍遥而来东。　　羌灵魂之欲归兮，何须臾而忘反。　　背夏浦而西思兮，哀故都之日远。　　登大坟以远望兮，聊以舒吾忧心。　　哀州土之平乐兮，悲江介之遗风。　　当陵阳之焉至兮，淼南渡之焉如？　　曾不知夏之为丘兮，孰两东门之可芜？　　心不怡之长久兮，忧与愁其相接。　　惟郢路之辽远兮，江与夏之不可涉。　　忽若去不信兮，至今九年而不复。　　惨郁郁而不通兮，蹇侘傺而含慼。　　外承欢之汋约兮，谌荏弱而难持。　　忠湛湛而愿进兮，妒被离而鄣之。　　尧舜之抗行兮，瞭杳杳而薄天。　　众谗人之嫉妒兮，被以不慈之伪名。　　憎愠惀之修美兮，好夫人之慷慨。　　众踥蹀而日进兮，美超远而逾迈。　　乱曰：　　曼余目以流观兮，冀一反之何时？　　鸟飞反故乡兮，狐死必首丘。　　信非吾罪而弃逐兮，何日夜而忘之？抽思　　心郁郁之忧思兮，独永叹乎增伤。　　思蹇产之不释兮，曼遭夜之方长。　　悲秋风之动容兮，何回极之浮浮。　　数惟荪之多怒兮，伤余心之忧忧。　　愿摇起而横奔兮，览民尤以自镇。　　结微情以陈词兮，矫以遗夫美人。　　昔君与我诚言兮，曰黄昏以为期。　　羌中道而回畔兮，反既有此他志。　　憍吾以其美好兮，览余以其修姱。　　与余言而不信兮，盖为余而造怒。　　愿承閒而自察兮，心震悼而不敢。　　悲夷犹而冀进兮，心怛伤之憺憺。　　兹历情以陈辞兮，荪详聋而不闻。　　固切人之不媚兮，众果以我为患。　　初吾所陈之耿著兮，岂至今其庸亡？　　何独乐斯之謇謇兮？愿荪美之可光。　　望三王以为像兮，指彭咸以为仪。　　夫何极而不至兮，故远闻而难亏。　　善不由外来兮，名不可以虚作。　　孰无施而有报兮，孰不实而有获？　　少歌曰：　　与美人抽思兮，并日夜而无正。　　憍吾以其美好兮，敖朕辞而不听。　　倡曰：有鸟自南兮，来集汉北。　　好姱佳丽兮，牉独处此异域。　　惸茕独而不群兮，又无良媒在其侧。　　道卓远而日忘兮，愿自申而不得。　　望北山而流涕兮，临流水而太息。　　望孟夏之短夜兮，何晦明之若岁？　　惟郢路之辽远兮，魂一夕而九逝。　　曾不知路之曲直兮，南指月与列星。　　愿径逝而未得兮，魂识路之营营。　　何灵魂之信直兮，人之心不与吾心同！　　理弱而媒不通兮，尚不知余之从容。　　乱曰：　　长濑湍流，溯江潭兮。　　狂顾南行，聊以娱心兮。　　轸石崴嵬，蹇吾愿兮。　　超回志度，行隐进兮。　　低徊夷犹，宿北姑兮。　　烦冤瞀容，实沛徂兮。　　愁叹苦神，灵遥思兮。　　路远处幽，又无行媒兮。　　道思作颂，聊以自救兮。　　忧心不遂，斯言谁告兮。怀沙　　滔滔孟夏兮，草木莽莽。　　伤怀永哀兮，汩徂南土。　　眴兮杳杳，孔静幽默。　　郁结纡轸兮，离慜而长鞠。　　抚情效志兮，冤屈而自抑。　　刓方以为圜兮，常度未替。　　易初本迪兮，君子所鄙。　　章画志墨兮，前图未改。　　内厚质正兮，大人所盛。　　巧倕不斲兮，孰察其拨正。　　玄文处幽兮，矇瞍谓之不章；　　离娄微睇兮，瞽以为无明。　　变白以为黑兮，倒上以为下。　　凤皇在笯兮，鸡鹜翔舞。　　同糅玉石兮，一概而相量。　　夫惟党人之鄙固兮，羌不知余之所臧。　　任重载盛兮，陷滞而不济。　　怀瑾握瑜兮，穷不知所示。　　邑犬之群吠兮，吠所怪也。　　非俊疑杰兮，固庸态也。　　文质疏内兮，众不知余之异采。　　材朴委积兮，莫知余之所有。　　重仁袭义兮，谨厚以为丰。　　重华不可遌兮，孰知余之从容！　　古固有不并兮，岂知其何故也？　　汤禹久远兮，邈而不可慕也？　　惩违改忿兮，抑心而自强。　　离慜而不迁兮，愿志之有像。　　进路北次兮，日昧昧其将暮。　　舒忧娱哀兮，限之以大故。　　乱曰：　　浩浩沅湘，分流汩兮。　　修路幽蔽，道远忽兮。　　怀质抱情，独无匹兮。　　伯乐既没，骥焉程兮。　　民生禀命，各有所错兮。　　定心广志，余何所畏惧兮？　　曾伤爰哀，永叹喟兮。　　世浑浊莫吾知，人心不可谓兮。　　知死不可让，愿勿爱兮。　　明告君子，吾将以为类兮。思美人　　思美人兮，揽涕而竚眙。　　媒绝路阻兮，言不可结而诒。　　蹇蹇之烦冤兮，陷滞而不发。　　申旦以舒中情兮，志沉菀而莫达。　　愿寄言于浮云兮，遇丰隆而不将。　　因归鸟而致辞兮，羌迅高而难当。　　高辛之灵盛兮，遭玄鸟而致诒。　　欲变节以从俗兮，媿易初而屈志。　　独历年而离愍兮，羌凭心犹未化。　　宁隐闵而寿考兮，何变易之可为！　　知前辙之不遂兮，未改此度。　　车既覆而马颠兮，蹇独怀此异路。　　勒骐骥而更驾兮，造父为我操之，　　迁逡次而勿驱兮，聊假日以须是时。　　指嶓冢之西隈兮，与纁黄以为期。　　开春发岁兮，白日出之悠悠。　　吾将荡志而愉乐兮，遵江夏以娱忧。　　揽大薄之芳茝兮，搴长洲之宿莽。　　惜吾不及古人兮，吾谁与玩此芳草？　　解萹薄与杂菜兮，备以为交佩。　　佩缤纷以缭转兮，遂萎绝而离异。　　吾且儃徊以娱忧兮，观南人之变态。　　窃快在中心兮，扬厥凭而不竢。　　芳与泽其杂糅兮，羌芳华自中出。　　纷郁郁其远蒸兮，满内而外扬。　　情与质信可保兮，羌居蔽而闻章。　　令薜荔以为理兮，惮举趾而缘木。　　因芙蓉而为媒兮，惮褰裳而濡足。　　登高吾不说兮，入下吾不能。　　固朕形之不服兮，然容与而狐疑。　　广遂前画兮，未改此度也。　　命则处幽吾将罢兮，愿及白日之未暮也。　　独茕茕而南行兮，思彭咸之故也。惜往日　　惜往日之曾信兮，受命诏以昭时。　　奉先功以照下兮，明法度之嫌疑。　　国富强而法立兮，属贞臣而日竢。　　秘密事之载心兮，虽过失犹弗治。　　心纯庞而不泄兮，遭谗人而嫉之。　　君含怒而待臣兮，不清澈其然否。　　蔽晦君之聪明兮，虚惑误又以欺。　　弗参验以考实兮，远迁臣而弗思。　　信谗谀之浑浊兮，盛气志而过之。　　何贞臣之无罪兮，被离谤而见尤。　　惭光景之诚信兮，身幽隐而备之。　　临沅湘之玄渊兮，遂自忍而沉流。　　卒没身而绝名兮，惜壅君之不昭。　　君无度而弗察兮，使芳草为薮幽。　　焉舒情而抽信兮，恬死亡而不聊。　　独障壅而弊隐兮，使贞臣为无由。　　闻百里之为虏兮，伊尹烹于庖厨。　　吕望屠于朝歌兮，宁戚歌而饭牛。　　不逢汤武与桓缪兮，世孰云而知之。　　吴信谗而弗味兮，子胥死而后忧。　　介子忠而立枯兮，文君寤而追求。　　封介山而为之禁兮，报大德之优游。　　思久故之亲身兮，因缟素而哭之。　　或忠信而死节兮，或訑谩而不疑。　　弗省察而按实兮，听谗人之虚辞。　　芳与泽其杂糅兮，孰申旦而别之？　　何芳草之早殀兮，微霜降而下戒。　　谅聪不明而蔽壅兮，使谗谀而日得。　　自前世之嫉贤兮，谓蕙若其不可佩。　　妒佳冶之芬芳兮，嫫母姣而自好。　　虽有西施之美容兮，谗妒入以自代。　　愿陈情以白行兮，得罪过之不意。　　情冤见之日明兮，如列宿之错置。　　乘骐骥而驰骋兮，无辔衔而自载；　　乘泛泭以下流兮，无舟楫而自备。　　背法度而心治兮，辟与此其无异。　　宁溘死而流亡兮，恐祸殃之有再。　　不毕辞而赴渊兮，惜壅君之不识。橘颂　　后皇嘉树，橘徕服兮。　　受命不迁，生南国兮。　　深固难徙，更壹志兮。　　绿叶素荣，纷其可喜兮。　　曾枝剡棘，圆果抟兮。　　青黄杂糅，文章烂兮。　　精色内白，类任道兮。　　纷緼宜修，姱而不丑兮。　　嗟尔幼志，有以异兮。　　独立不迁，岂不可喜兮？　　深固难徙，廓其无求兮。　　苏世独立，横而不流兮。　　闭心自慎，终不失过兮。　　秉德无私，参天地兮。　　愿岁并谢，与长友兮。　　淑离不淫，梗其有理兮。　　年岁虽少，可师长兮。　　行比伯夷，置以为像兮。悲回风　　悲回风之摇蕙兮，心冤结而内伤。　　物有微而陨性兮，声有隐而先倡。　　夫何彭咸之造思兮，暨志介而不忘！　　万变其情岂可盖兮，孰虚伪之可长？　　鸟兽鸣以号群兮，草苴比而不芳。　　鱼葺鳞以自别兮，蛟龙隐其文章。　　故荼荠不同亩兮，兰茝幽而独芳。　　惟佳人之永都兮，更统世以自贶。　　眇远志之所及兮，怜浮云之相羊。　　介眇志之所惑兮，窃赋诗之所明。　　惟佳人之独怀兮，折若椒以自处。　　曾歔欷之嗟嗟兮，独隐伏而思虑。　　涕泣交而凄凄兮，思不眠以至曙。　　终长夜之曼曼兮，掩此哀而不去。　　寤从容以周流兮，聊逍遥以自恃。　　伤太息之愍怜兮，气于邑而不可止。　　糺思心以为纕兮，编愁苦以为膺。　　折若木以弊光兮，随飘风之所仍。　　存彷佛而不见兮，心踊跃其若汤。　　抚珮衽以案志兮，超惘惘而遂行。　　岁曶曶其若颓兮，时亦冉冉而将至。　　薠蘅槁而节离兮，芳以歇而不比。　　怜思心之不可惩兮，证此言之不可聊。　　宁溘死而流亡兮，不忍此心之常愁。　　孤子吟而抆泪兮，放子出而不还。　　孰能思而不隐兮，照彭咸之所闻。　　登石峦以远望兮，路眇眇之默默。　　入景响之无应兮，闻省想而不可得。　　愁郁郁之无快兮，居戚戚而不可解。　　心鞿羁而不开兮，气缭转而自缔。　　穆眇眇之无垠兮，莽芒芒之无仪。　　声有隐而相感兮，物有纯而不可为。　　邈漫漫之不可量兮，缥绵绵之不可纡。　　愁悄悄之常悲兮，翩冥冥之不可娱。　　凌大波而流风兮，讬彭咸之所居。　　上高岩之峭岸兮，处雌蜺之标颠。　　据青冥而摅虹兮，遂儵忽而扪天。　　吸湛露之浮源兮，漱凝霜之雰雰。　　依风穴以自息兮，忽倾寤以婵媛。　　冯昆仑以澂雾兮，隐渂山以清江。　　惮涌湍之礚礚兮，听波声之汹汹。　　纷容容之无经兮，罔芒芒之无纪。　　轧洋洋之无从兮，驰委移之焉止？　　漂翻翻其上下兮，翼遥遥其左右。　　氾潏潏其前后兮，伴张驰之信期。　　观炎气之相仍兮，窥烟液之所积。　　悲霜雪之俱下兮，听潮水之相击。　　借光景以往来兮，施黄棘之枉策。　　求介子之所存兮，见伯夷之放迹。　　心调度而弗去兮，刻著志之无适。　　曰吾怨往昔之所冀兮，悼来者之悐悐。　　浮江淮而入海兮，从子胥而自适。　　望大河之洲渚兮，悲申徒之抗迹。　　骤谏君而不听兮，重任石之何益？　　心絓结而不解兮，思蹇产而不释。"
  },
  {
    "title": "涉江",
    "author": "屈原",
    "dynasty": "先秦",
    "content": "余幼好此奇服兮，年既老而不衰。带长铗之陆离兮，冠切云之崔嵬，被明月兮佩宝璐。世混浊而莫余知兮，吾方高驰而不顾。驾青虬兮骖白螭，吾与重华游兮瑶之圃。登昆仑兮食玉英，与天地兮同寿，与日月兮同光。哀南夷之莫吾知兮，旦余济乎江湘。乘鄂渚而反顾兮，欸秋冬之绪风。步余马兮山皋，邸余车兮方林。乘舲船余上沅兮，齐吴榜以击汰。船容与而不进兮，淹回水而疑滞。朝发枉渚兮，夕宿辰阳。苟余心其端直兮，虽僻远之何伤。入溆浦余儃徊兮，迷不知吾所如。深林杳以冥冥兮，乃猿狖之所居。山峻高以蔽日兮，下幽晦以多雨。霰雪纷其无垠兮，云霏霏而承宇。哀吾生之无乐兮，幽独处乎山中。吾不能变心而从俗兮，固将愁苦而终穷。接舆髡首兮，桑扈臝行。忠不必用兮，贤不必以。伍子逢殃兮，比干菹醢。与前世而皆然兮，吾又何怨乎今之人！余将董道而不豫兮，固将重昏而终身！乱曰：鸾鸟凤皇，日以远兮。燕雀乌鹊，巢堂坛兮。露申辛夷，死林薄兮。腥臊并御，芳不得薄兮。阴阳易位，时不当兮。怀信侘傺，忽乎吾将行兮！"
  },
  {
    "title": "九歌·湘君",
    "author": "屈原",
    "dynasty": "先秦",
    "content": "君不行兮夷犹，蹇谁留兮中洲？美要眇兮宜修，沛吾乘兮桂舟。令沅湘兮无波，使江水兮安流。望夫君兮未来，吹参差兮谁思？驾飞龙兮北征，邅吾道兮洞庭。薜荔柏兮蕙绸，荪桡兮兰旌。望涔阳兮极浦，横大江兮扬灵。扬灵兮未极，女婵媛兮为余太息。横流涕兮潺湲，隐思君兮陫侧。桂棹兮兰枻，斵冰兮积雪。采薜荔兮水中，搴芙蓉兮木末。心不同兮媒劳，恩不甚兮轻绝。石濑兮浅浅，飞龙兮翩翩。交不忠兮怨长，期不信兮告余以不闲。朝骋骛兮江皋，夕弭节兮北渚。鸟次兮屋上，水周兮堂下。捐余玦兮江中，遗余佩兮醴浦。采芳洲兮杜若，将以遗兮下女。时不可兮再得，聊逍遥兮容与。"
  },
  {
    "title": "招魂",
    "author": "屈原",
    "dynasty": "先秦",
    "content": "朕幼清以廉洁兮，身服义而未沫。主此盛德兮，牵于俗而芜秽。上无所考此盛德兮，长离殃而愁苦。帝告巫阳曰：“有人在下，我欲辅之。魂魄离散，汝筮予之。”巫阳对曰：“掌梦！上帝其难从；若必筮予之，恐后之谢，不能复用。”巫阳焉乃下招曰：魂兮归来！去君之恒干，何为四方些？舍君之乐处，而离彼不祥些！魂兮归来！东方不可以讬些。长人千仞，惟魂是索些。十日代出，流金铄石些。彼皆习之，魂往必释些。归来兮！不可以讬些。魂兮归来！南方不可以止些。雕题黑齿，得人肉以祀，以其骨为醢些。蝮蛇蓁蓁，封狐千里些。雄虺九首，往来倏忽，吞人以益其心些。归来兮！不可久淫些。魂兮归来！西方之害，流沙千里些。旋入雷渊，爢散而不可止些。幸而得脱，其外旷宇些。赤蚁若象，玄蜂若壶些。五谷不生，丛菅是食些。其土烂人，求水无所得些。彷徉无所倚，广大无所极些。归来兮！恐自遗贼些。魂兮归来！北方不可以止些。增冰峨峨，飞雪千里些。归来兮！不可以久些。魂兮归来！君无上天些。虎豹九关，啄害下人些。一夫九首，拔木九千些。豺狼从目，往来侁侁些。悬人以嬉，投之深渊些。致命于帝，然后得瞑些。归来！往恐危身些。魂兮归来！君无下此幽都些。土伯九约，其角觺觺些。敦脄血拇，逐人伂駓駓些。参目虎首，其身若牛些。此皆甘人，归来！恐自遗灾些。魂兮归来！入修门些。工祝招君，背行先些。秦篝齐缕，郑绵络些。招具该备，永啸呼些。魂兮归来！反故居些。天地四方，多贼奸些。像设君室，静闲安些。高堂邃宇，槛层轩些。层台累榭，临高山些。网户朱缀，刻方连些。冬有穾厦，夏室寒些。川谷径复，流潺湲些。光风转蕙，氾崇兰些。经堂入奥，朱尘筵些。砥室翠翘，挂曲琼些。翡翠珠被，烂齐光些。蒻阿拂壁，罗帱张些。纂组绮缟，结琦璜些。室中之观，多珍怪些。兰膏明烛，华容备些。二八侍宿，射递代些。九侯淑女，多迅众些。盛鬋不同制，实满宫些。容态好比，顺弥代些。弱颜固植，謇其有意些。姱容修态，絚洞房些。蛾眉曼睩，目腾光些。靡颜腻理，遗视矊些。离榭修幕，侍君之闲些。翡帷翠帐，饰高堂些。红壁沙版，玄玉梁些。仰观刻桷，画龙蛇些。坐堂伏槛，临曲池些。芙蓉始发，杂芰荷些。紫茎屏风，文缘波些。文异豹饰，侍陂陁些。轩辌既低，步骑罗些。兰薄户树，琼木篱些。魂兮归来！何远为些？室家遂宗，食多方些。稻粢穱麦，挐黄梁些。大苦醎酸，辛甘行些。肥牛之腱，臑若芳些。和酸若苦，陈吴羹些。胹鳖炮羔，有柘浆些。鹄酸臇凫，煎鸿鸧些。露鸡臛蠵，厉而不爽些。粔籹蜜饵，有餦餭些。瑶浆蜜勺，实羽觞些。挫糟冻饮，酎清凉些。华酌既陈，有琼浆些。归来反故室，敬而无妨些。肴羞未通，女乐罗些。敶钟按鼓，造新歌些。《涉江》《采菱》，发《扬荷》些。美人既醉，朱颜酡些。嬉光眇视，目曾波些。被文服纤，丽而不奇些。长发曼鬋，艳陆离些。二八齐容，起郑舞些。衽若交竿，抚案下些。竽瑟狂会，搷鸣鼓些。宫庭震惊，发<激楚>些。吴歈蔡讴，奏大吕些。士女杂坐，乱而不分些。放敶组缨，班其相纷些。郑卫妖玩，来杂陈些。《激楚》之结，独秀先些。菎蔽象棋，有六簙些。分曹并进，遒相迫些。成枭而牟，呼五白些。晋制犀比，费白日些。铿钟摇簴，揳梓瑟些。娱酒不废，沈日夜些。兰膏明烛，华灯错些。结撰至思，兰芳假些。人有所极，同心赋些。酎饮尽欢，乐先故些。魂兮归来！反故居些。乱曰：献岁发春兮，汨吾南征。菉蘋齐叶兮，白芷生。路贯庐江兮，左长薄。倚沼畦瀛兮，遥望博。青骊结驷兮，齐千乘。悬火延起兮，玄颜烝。步及骤处兮，诱骋先。抑骛若通兮，引车右还。与王趋梦兮，课后先。君王亲发兮，惮青兕。朱明承夜兮，时不可以淹。皋兰被径兮，斯路渐。湛湛江水兮，上有枫。目极千里兮，伤春心。魂兮归来，哀江南！"
  },
  {
    "title": "九歌·东皇太一",
    "author": "屈原",
    "dynasty": "先秦",
    "content": "吉日兮辰良，穆将愉兮上皇；抚长剑兮玉珥，璆锵鸣兮琳琅。瑶席兮玉瑱，盍将把兮琼芳；蕙肴蒸兮兰藉，奠桂酒兮椒浆。扬枹兮拊鼓，疏缓节兮安歌，陈竽瑟兮浩倡。灵偃蹇兮姣服，芳菲菲兮满堂；五音纷兮繁会，君欣欣兮乐康。"
  },
  {
    "title": "九歌·云中君",
    "author": "屈原",
    "dynasty": "先秦",
    "content": "浴兰汤兮沐芳，华采衣兮若英。灵连蜷兮既留，烂昭昭兮未央。蹇将憺兮寿宫，与日月兮齐光。龙驾兮帝服，聊翱游兮周章。灵皇皇兮既降，猋远举兮云中。览冀州兮有余，横四海兮焉穷。思夫君兮太息，极劳心兮忡忡。"
  },
  {
    "title": "九歌·礼魂",
    "author": "屈原",
    "dynasty": "先秦",
    "content": "成礼兮会鼓，传芭兮代舞；姱女倡兮容与；春兰兮秋菊，长无绝兮终古。"
  },
  {
    "title": "远游",
    "author": "文天祥",
    "dynasty": "宋代",
    "content": "黄河流活活，太行高巍巍。王屋山以东，百泉山以西。邹鲁盛文献，燕赵多雄姿。右摩泰山碑，左蹑函谷泥。郏鄏吊周公，曲阜拜宣尼。或登广武叹，或上北邙悲。平生几两屐，汗漫以为期。绝交天下士，要为男子奇。吴会偏王业，中原隔遗黎。安得与黄鹤，比翼天上飞。江河异风景，击楫感且欷。阳运遘百六，兴否俄推移。桑田变沧海，楚囚发孔悲。我本槛车客，为我解絷维。青蝇附天骥，万里相追随。人生尚行乐，矧复新相知。周道思下泉，王风怀黍离。富贵岂不愿，忧患那自持。人命危且浅，忽若朝露晞。长恐折我轴，中道欲差池。去我父母邦，我行且迟迟。听我远游曲，寄我长相思。"
  },
  {
    "title": "大招",
    "author": "屈原",
    "dynasty": "先秦",
    "content": "青春受谢，白日昭只。春气奋发，万物遽只。冥凌浃行，魂无逃只。魂魄归来！无远遥只。魂乎归来！无东无西，无南无北只。东有大海，溺水浟浟只。螭龙并流，上下悠悠只。雾雨淫淫，白皓胶只。魂乎无东！汤谷寂寥只。魂乎无南！南有炎火千里，蝮蛇蜒只。山林险隘，虎豹蜿只。鰅鳙短狐，王虺骞只。魂乎无南！蜮伤躬只；魂乎无西！西方流沙，漭洋洋只。豕首纵目，被发鬤只。长爪踞牙，诶笑狂只。魂乎无西！多害伤只。魂乎无北！北有寒山，趠龙赩只。代水不可涉，深不可测只。天白颢颢，寒凝凝只。魂乎无往！盈北极只。魂魄归来！闲以静只。自恣荆楚，安以定只。逞志究欲，心意安只。穷身永乐，年寿延只。魂乎归来！乐不可言只。五谷六仞，设菰梁只。鼎臑盈望，和致芳只。内鸧鸽鹄，味豺羹只。魂乎归来！恣所尝只。鲜蠵甘鸡，和楚酪只。醢豚苦狗，脍苴蒪只。吴酸蒿蒌，不沾薄只。魂兮归来！恣所择只。炙鸹烝凫，煔鹑敶只。煎鰿膗雀，遽爽存只。魂乎归来！丽以先只。四酎并孰，不涩嗌只。清馨冻饮，不歠役只。吴醴白蘖，和楚沥只。魂乎归来！不遽惕只。代秦郑卫，鸣竽张只。伏戏《驾辩》，楚《劳商》只。讴和《扬阿》，赵萧倡只。魂乎归来！定空桑只。二八接舞，投诗赋只。叩钟调磬，娱人乱只。四上竞气，极声变只。魂乎归来！听歌譔只。朱唇皓齿，嫭以姱只。比德好闲，习以都只。丰肉微骨，调以娱只。魂乎归来！安以舒只。嫮目宜笑，娥眉曼只。容则秀雅，稚朱颜只。魂乎归来！静以安只。姱修滂浩，丽以佳只。曾颊倚耳，曲眉规只。滂心绰态，姣丽施只。小腰秀颈，若鲜卑只。魂乎归来！思怨移只。易中利心，以动作只。粉白黛黑，施芳泽只。长袂拂面，善留客只。魂乎归来！以娱昔只。青色直眉，美目媔只。靥辅奇牙，宜笑嘕只。丰肉微骨，体便娟只。魂乎归来！恣所便只。夏屋广大，沙堂秀只。南房小坛，观绝霤只。曲屋步壛，宜扰畜只。腾驾步游，猎春囿只。琼轂错衡，英华假只。茝兰桂树，郁弥路只。魂乎归来！恣志虑只。孔雀盈园，畜鸾皇只！鵾鸿群晨，杂鶖鸧只。鸿鹄代游，曼骕驦只。魂乎归来！凤凰翔只。曼泽怡面，血气盛只。永宜厥身，保寿命只。室家盈廷，爵禄盛只。魂乎归来！居室定只。接径千里，出若云只。三圭重侯，听类神只。察笃夭隐，孤寡存只。魂兮归来！正始昆只。田邑千畛，人阜昌只。美冒众流，德泽章只。先威后文，善美明只。魂乎归来！赏罚当只。名声若日，照四海只。德誉配天，万民理只。北至幽陵，南交阯只。西薄羊肠，东穷海只。魂乎归来！尚贤士只。发政献行，禁苛暴只。举杰压陛，诛讥罢只。直赢在位，近禹麾只。豪杰执政，流泽施只。魂乎来归！国家为只。雄雄赫赫，天德明只。三公穆穆，登降堂只。诸侯毕极，立九卿只。昭质既设，大侯张只。执弓挟矢，揖辞让只。魂乎来归！尚三王只。"
  },
  {
    "title": "九歌·大司命",
    "author": "屈原",
    "dynasty": "先秦",
    "content": "广开兮天门，纷吾乘兮玄云。令飘风兮先驱，使涷雨兮洒尘。君回翔兮㠯下，逾空桑兮从女。纷总总兮九州，何寿夭兮在予。高飞兮安翔，乘清气兮御阴阳。吾与君兮齐速，导帝之兮九坑。灵衣兮被被，玉佩兮陆离。壹阴兮壹阳，众莫知兮余所为。折疏麻兮瑶华，将以遗兮离居。老冉冉兮既极，不寖近兮愈疏。乘龙兮辚辚，高驰兮冲天。结桂枝兮延伫，羌愈思兮愁人。愁人兮奈何，愿若今兮无亏。固人命兮有当，孰离合兮可为？"
  },
  {
    "title": "思美人",
    "author": "屈原",
    "dynasty": "先秦",
    "content": "思美人兮，擥涕而竚眙。媒绝而路阻兮，言不可结而诒。蹇蹇之烦冤兮，陷滞而不发。申旦以舒中情兮，志沈菀而莫达。愿寄言于浮云兮，遇丰隆而不将；因归鸟而致辞兮，羌迅高而难当。高辛之灵盛兮，遭玄鸟而致诒。欲变节以从俗兮，媿易初而屈志。独历年而离愍兮，羌冯心犹未化。宁隐闵而寿考兮，何变易之可为！知前辙之不遂兮，未改此度。车既覆而马颠兮，蹇独怀此异路。勒骐骥而更驾兮，造父为我操之。迁逡次而勿驱兮，聊假日以须时。指嶓冢之西隈兮，与曛黄以为期。开春发岁兮，白日出之悠悠。吾将荡志而愉乐兮，遵江夏以娱忧。擥大薄之芳茝兮，搴长洲之宿莽。惜吾不及古人兮，吾谁与玩此芳草？解扁薄与杂菜兮，备以为交佩。佩缤纷以缭转兮，遂萎绝而离异。吾且儃佪以娱忧兮，观南人之变态。窃快在中心兮，扬厥冯而不竢。芳与泽其杂糅兮，羌芳华自中出。纷郁郁其远承兮，满内而外扬。情与质信可保兮，羌居蔽而闻章。令薜荔以为理兮，惮举趾而缘木。因芙蓉而为媒兮，惮褰裳而濡足。登高吾不说兮，入下吾不能。固朕形之不服兮，然容与而狐疑。广遂前画兮，未改此度也。命则处幽吾将罢兮，愿及白日之未暮也。独茕茕而南行兮，思彭咸之故也。"
  },
  {
    "title": "九章·怀沙",
    "author": "屈原",
    "dynasty": "先秦",
    "content": "滔滔孟夏兮，草木莽莽。伤怀永哀兮，汩徂南土。眴兮杳杳，孔静幽默。郁结纡轸兮，离愍而长鞠。抚情效志兮，冤屈而自抑。刓方以为圜兮，常度未替。易初本迪兮，君子所鄙。章画志墨兮，前图未改。内厚质正兮，大人所晟。巧陲不斵兮，孰察其揆正？玄文处幽兮，蒙瞍谓之不章。离娄微睇兮，瞽谓之不明。变白以为黑兮，倒上以为下。凤皇在笯兮，鸡鹜翔舞。同糅玉石兮，一概而相量。夫惟党人鄙固兮，羌不知余之所臧。任重载盛兮，陷滞而不济。怀瑾握瑜兮，穷不知所示。邑犬群吠兮，吠所怪也。非俊疑杰兮，固庸态也。文质疏内兮，众不知余之异采。材朴委积兮，莫知余之所有。重仁袭义兮，谨厚以为丰。重华不可遌兮，孰知余之从容！古固有不并兮，岂知其何故！汤禹久远兮，邈而不可慕。惩连改忿兮，抑心而自强。离闵而不迁兮，愿志之有像。进路北次兮，日昧昧其将暮。舒忧娱哀兮，限之以大故。乱曰：浩浩沅湘，分流汩兮。脩路幽蔽，道远忽兮。曾唫恒悲兮，永慨叹兮。世既莫吾知兮，人心不可谓兮。怀质抱青，独无匹兮。伯乐既没，骥焉程兮。民生禀命，各有所错兮。定心广志，余何畏惧兮！曾伤爰哀，永叹喟兮。世溷浊莫吾知，人心不可谓兮。知死不可让，愿勿爱兮。明告君子，吾将以为类兮。"
  },
  {
    "title": "悲回风",
    "author": "屈原",
    "dynasty": "先秦",
    "content": "悲回风之摇蕙兮，心冤结而内伤。物有微而陨性兮，声有隐而先倡。夫何彭咸之造思兮，暨志介而不忘！万变其情岂可盖兮，孰虚伪之可长？鸟兽鸣以号群兮，草苴比而不芳。鱼葺鳞以自别兮，蛟龙隐其文章。故荼荠不同亩兮，兰茝幽而独芳。惟佳人之永都兮，更统世以自贶。眇远志之所及兮，怜浮云之相羊。介眇志之所惑兮，窃赋诗之所明。惟佳人之独怀兮，折若椒以自处。曾歔欷之嗟嗟兮，独隐伏而思虑。涕泣交而凄凄兮，思不眠以至曙。终长夜之曼曼兮，掩此哀而不去。寤从容以周流兮，聊逍遥以自恃。伤太息之愍怜兮，气于邑而不可止。糺思心以为纕兮，编愁苦以为膺。折若木以弊光兮，随飘风之所仍。存彷佛而不见兮，心踊跃其若汤。抚珮衽以案志兮，超惘惘而遂行。岁曶曶其若颓兮，时亦冉冉而将至。薠蘅槁而节离兮，芳以歇而不比。怜思心之不可惩兮，证此言之不可聊。宁溘死而流亡兮，不忍此心之常愁。孤子吟而抆泪兮，放子出而不还。孰能思而不隐兮，照彭咸之所闻。登石峦以远望兮，路眇眇之默默。入景响之无应兮，闻省想而不可得。愁郁郁之无快兮，居戚戚而不可解。心鞿羁而不开兮，气缭转而自缔。穆眇眇之无垠兮，莽芒芒之无仪。声有隐而相感兮，物有纯而不可为。邈漫漫之不可量兮，缥绵绵之不可纡。愁悄悄之常悲兮，翩冥冥之不可娱。凌大波而流风兮，讬彭咸之所居。上高岩之峭岸兮，处雌蜺之标颠。据青冥而摅虹兮，遂儵忽而扪天。吸湛露之浮源兮，漱凝霜之雰雰。依风穴以自息兮，忽倾寤以婵媛。冯昆仑以澂雾兮，隐渂山以清江。惮涌湍之礚礚兮，听波声之汹汹。纷容容之无经兮，罔芒芒之无纪。轧洋洋之无从兮，驰委移之焉止？漂翻翻其上下兮，翼遥遥其左右。氾潏潏其前后兮，伴张驰之信期。观炎气之相仍兮，窥烟液之所积。悲霜雪之俱下兮，听潮水之相击。借光景以往来兮，施黄棘之枉策。求介子之所存兮，见伯夷之放迹。心调度而弗去兮，刻著志之无适。曰吾怨往昔之所冀兮，悼来者之悐悐。浮江淮而入海兮，从子胥而自适。望大河之洲渚兮，悲申徒之抗迹。骤谏君而不听兮，重任石之何益？心絓结而不解兮，思蹇产而不释。"
  },
  {
    "title": "九歌 河伯",
    "author": "屈原",
    "dynasty": "先秦",
    "content": "与女[1]游兮九河，冲风起兮水扬波；乘水车兮荷盖，驾两龙兮骖螭[2]；登昆仑兮四望，心飞扬兮浩荡；日将暮兮怅忘归，惟极浦兮寤怀[3]；鱼鳞屋兮龙堂，紫贝阙兮珠宫；灵何惟兮水中；乘白鼋兮逐文鱼，与女游兮河之渚；流澌纷兮将来下[4]；子交手兮东行，送美人兮南浦；波滔滔兮来迎，鱼鳞鳞兮媵予[5]。"
  },
  {
    "title": "惜诵",
    "author": "屈原",
    "dynasty": "先秦",
    "content": "惜诵以致愍兮，发愤以抒情。所非忠而言之兮，指苍天以为正。令五帝以折中兮，戒六神与向服。俾山川以备御兮，命咎繇使听直。谒忠诚以事君兮，反离群而赘肬。忘儇媚以背众兮，待明君其知之。言与行其可迹兮，情与貌其不变。故相臣莫若君兮，所以证之不远。吾谊先君而后身兮，羌众人之所仇。专惟君而无他兮，又众兆之所雠。一心而不豫兮，羌不可保也。疾亲君而无他兮，有招祸之道也。思君其莫我忠兮，勿忘身之贱贫。事君而不贰兮，迷不知宠之门。忠何罪以遇罚兮，亦非余心之所志。行不群以巅越兮，又兆众之所咍。纷逢尤以离谤兮，謇不可释；情沉抑而不达兮，又蔽而莫之白。心郁邑而侘傺兮，又莫察余之中情。固烦言不可结而诒兮，愿陈志而无路。退静默而莫余知兮，进号呼又莫吾闻。申侘傺之烦惑兮，中闷瞀之忳忳。昔余梦登天兮，魂中道而无杭。吾使厉神占之兮，曰有志极而无旁。终危独以离异兮？曰君可思而不可恃。故众口其铄金兮，初若是而逢殆。惩于羹而吹齑兮，何不变此志也？欲释阶而登天兮，犹有曩之态也。众骇遽以离心兮，又何以为此伴也？同极而异路兮，又何以为此援也？晋申生之孝子兮，父信谗而不好。行婞直而不豫兮，鲧功用而不就。吾闻作忠以造怨兮，忽谓之过言。九折臂而成医兮，吾至今而知其信然。矰弋机而在上兮，罻罗张而在下。设张辟以娱兮，愿侧身而无所。欲儃佪以干傺兮，恐重患而离尤。欲高飞而远集兮，君罔谓汝何之？欲横奔而失路兮，坚志而不忍。背膺牉以交痛兮，心郁结不纡轸。梼木兰以矫蕙兮，糳申椒以为粮。播江离与滋菊兮，愿春日以为糗芳。恐情质之不信兮，故重著以自明。矫兹媚以私处兮，愿曾思而远身。"
  },
  {
    "title": "抽思",
    "author": "屈原",
    "dynasty": "先秦",
    "content": "心郁郁之忧思兮，独永叹乎增伤。思蹇产之不释兮，曼遭夜之方长。悲秋风之动容兮，何回极之浮浮！数惟荪之多怒兮，伤余心之忧忧。愿摇起而横奔兮，览民尤以自镇。结微情以陈词兮，矫以遗夫美人。昔君与我成言兮，曰黄昏以为期。羌中道而回畔兮，反既有此他志。憍吾以其美好兮，览余以其修姱。与余言而不信兮，盖为余而造怒。愿承间而自察兮，心震悼而不敢。悲夷犹而冀进兮，心怛伤之憺憺。兹历情以陈辞兮，荪详聋而不闻。固切人之不媚兮，众果以我为患。初吾所陈之耿著兮，岂至今其庸亡？何毒药之謇謇兮？原荪美之可完。望三五以为像兮，指彭咸以为仪。夫何极而不至兮，故远闻而难亏。善不由外来兮，名不可以虚作。孰无施而有报兮，孰不实而有获？少歌曰：与美人抽思兮，并日夜而无正。憍吾以其美好兮，敖朕辞而不听。倡曰：有鸟自南兮，来集汉北。好姱佳丽兮，牉独处此异域。既惸独而不群兮，又无良媒在其侧。道卓远而日忘兮，原自申而不得。望北山而流涕兮，临流水而太息。望孟夏之短夜兮，何晦明之若岁。惟郢路之辽远兮，魂一夕而九逝。曾不知路之曲直兮，南指月与列星。愿径逝而不得兮，魂识路之营营。何灵魂之信直兮，人之心不与吾心同。理弱而媒不通兮，尚不知余之从容。乱曰：长濑湍流，溯江潭兮。狂顾南行，聊以娱心兮。轸石崴嵬，蹇吾愿兮。超回志度，行隐进兮。低徊夷犹，宿北姑兮。烦冤瞀容，实沛徂兮。愁叹苦神，灵遥思兮。路远处幽，又无行媒兮。道思作颂，聊以自救兮。忧心不遂，斯言谁告兮？"
  },
  {
    "title": "惜往日",
    "author": "屈原",
    "dynasty": "先秦",
    "content": "惜往日之曾信兮，受命诏以昭时。奉先功以照下兮，明法度之嫌疑。国富强而法立兮，属贞臣而日娭。秘密事之载心兮，虽过失犹弗治。心纯庬而不泄兮，遭谗人而嫉之。君含怒而待臣兮，不清澄其然否。蔽晦君之聪明兮，虚惑误又以欺。弗参验以考实兮，远迁臣而弗思。信谗谀之溷浊兮，盛气志而过之。何贞臣之无罪兮，被离谤而见尤。惭光景之诚信兮，身幽隐而备之。临沅湘之玄渊兮，遂自忍而沈流。卒没身而绝名兮，惜壅君之不昭。君无度而弗察兮，使芳草为薮幽。焉舒情而抽信兮，恬死亡而不聊。独障壅而蔽隐兮，使贞臣为无由。闻百里之为虏兮，伊尹烹于庖厨。吕望屠于朝歌兮，宁戚歌而饭牛。不逢汤武与桓缪兮，世孰云而知之。吴信谗而弗味兮，子胥死而后忧。介子忠而立枯兮，文君寤而追求。封介山而为之禁兮，报大德之优游。思久故之亲身兮，因缟素而哭之。或忠信而死节兮，或訑谩而不疑。弗省察而按实兮，听谗人之虚辞。芳与泽其杂糅兮，孰申旦而别之。何芳草之早殀兮，微霜降而下戒。谅聪不明而蔽壅兮，使谗谀而日得。自前世之嫉贤兮，谓蕙若其不可佩。妒佳冶之芬芳兮，嫫母姣而自好。虽有西施之美容兮，谗妒入以自代。愿陈情以白行兮，得罪过之不意。情冤见之日明兮，如列宿之错置。乘骐骥而驰骋兮，无辔衔而自载。乘氾泭以下流兮，无舟楫而自备。背法度而心治兮，辟与此其无异。宁溘死而流亡兮，恐祸殃之有再。不毕辞而赴渊兮，惜壅君之不识。"
  },
  {
    "title": "九歌·东君",
    "author": "屈原",
    "dynasty": "先秦",
    "content": "暾将出兮东方，照吾槛兮扶桑。抚余马兮安驱，夜皎皎兮既明。驾龙辀兮乘雷，载云旗兮委蛇。长太息兮将上，心低徊兮顾怀。羌声色兮娱人，观者憺兮忘归。緪瑟兮交鼓，箫钟兮瑶簴。鸣篪兮吹竽，思灵保兮贤姱。翾飞兮翠曾，展诗兮会舞。应律兮合节，灵之来兮蔽日。青云衣兮白霓裳，举长矢兮射天狼。操余弧兮反沦降，援北斗兮酌桂浆。撰余辔兮高驼翔，杳冥冥兮以东行。"
  },
  {
    "title": "九歌·河伯",
    "author": "屈原",
    "dynasty": "先秦",
    "content": "与女游兮九河，冲风起兮横波。乘水车兮荷盖，驾两龙兮骖螭。登昆仑兮四望，心飞扬兮浩荡。日将暮兮怅忘归，惟极浦兮寤怀。鱼鳞屋兮龙堂，紫贝阙兮珠宫。灵何为兮水中？乘白鼋兮逐文鱼，与女游兮河之渚，流澌纷兮将来下。子交手兮东行，送美人兮南浦。波滔滔兮来迎，鱼鳞鳞兮媵予。"
  },
  {
    "title": "九章之三 哀郢",
    "author": "屈原",
    "dynasty": "先秦",
    "content": "皇天之不纯命兮，何百姓之震愆？民离散而相失兮，方仲春而东迁。去故都而就远兮，遵江夏以流亡。出国门而轸怀兮，申之吾以行。发郢都而去闾兮，怊荒忽其焉极！楫齐杨以容与兮，哀见君而不再得。望长楸而太息兮，涕淫淫其若霰，过夏首而西浮兮，顾龙门而不见，心蝉媛而伤怀兮，眇不知其所，顺风波以从流兮，焉洋洋而为客。凌阳侯之汜滥兮，忽翱翔之焉薄，心絓结而不解兮，思蹇产而不释。将运舟而下浮兮，上洞庭而下江，去终古之所居兮，今逍遥而来东，羌灵魂之欲归兮，何须臾之忘反？背夏浦而西思兮，哀故都之日远，登大坟而远望兮，聊以舒吾忧心，哀州土之平乐兮，悲江介之遗风，当陵阳之焉至兮，淼南渡之焉如？曾不知夏之为丘兮，孰两东门之可芜！心不怡之长久兮，忧与愁其相接，惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而维持，忠湛湛而愿进兮，妒被离而鄣之。尧舜之抗行兮，嘹杳杳而薄天，众谗人之嫉妒兮，被以不慈之伪名，憎愠论之修美兮，好夫人之慷慨。众蹀而日进兮，美超远而逾迈。乱曰：曼余目以流观兮，冀一反之何时？鸟飞反故乡兮，狐死必首丘。信非吾罪而弃逐兮，何日夜而忘之！"
  },
  {
    "title": "滕王阁序",
    "author": "王勃",
    "dynasty": "唐代",
    "content": "　　披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰弥津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨，雁阵惊寒，声断衡阳之浦。　　遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人；萍水相逢，尽是他乡之客。怀帝阍而不见，奉宣室以何年？　　嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！　　勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？　　呜呼！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔。　　滕王高阁临江渚，佩玉鸣鸾罢歌舞。　　画栋朝飞南浦云，珠帘暮卷西山雨。　　闲云潭影日悠悠，物换星移几度秋。　　阁中帝子今何在？槛外长江空自流。"
  },
  {
    "title": "送杜少府之任蜀州",
    "author": "王勃",
    "dynasty": "唐代",
    "content": "城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。"
  },
  {
    "title": "滕王阁",
    "author": "王勃",
    "dynasty": "唐代",
    "content": "滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。"
  },
  {
    "title": "蜀中九日",
    "author": "王勃",
    "dynasty": "唐代",
    "content": "九月九日望乡台，他席他乡送客杯。人情已厌南中苦，鸿雁那从北地来。"
  },
  {
    "title": "别薛华",
    "author": "王勃",
    "dynasty": "唐代",
    "content": "送送多穷路，遑遑独问津。悲凉千里道，凄断百年身。心事同漂泊，生涯共苦辛。无论去与住，俱是梦中人。"
  },
  {
    "title": "江亭夜月送别二首",
    "author": "王勃",
    "dynasty": "唐代",
    "content": "江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。"
  },
  {
    "title": "咏风",
    "author": "张祜",
    "dynasty": "唐代",
    "content": "摇摇歌扇举，悄悄舞衣轻。引笛秋临塞，吹沙夜绕城。向峰回雁影，出峡送猿声。何似琴中奏，依依别带情。"
  },
  {
    "title": "落花落",
    "author": "王勃",
    "dynasty": "唐代",
    "content": "落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。"
  },
  {
    "title": "羁春",
    "author": "王勃",
    "dynasty": "唐代",
    "content": "客心千里倦，春事一朝归。还伤北园里，重见落花飞。"
  },
  {
    "title": "秋夜长",
    "author": "王勃",
    "dynasty": "唐代",
    "content": "秋夜长，殊未央，月明白露澄清光，层城绮阁遥相望。遥相望，川无梁，北风受节南雁翔，崇兰委质时菊芳。鸣环曳履出长廊，为君秋夜捣衣裳。纤罗对凤凰，丹绮双鸳鸯，调砧乱杵思自伤。思自伤，征夫万里戍他乡。鹤关音信断，龙门道路长。君在天一方，寒衣徒自香。"
  },
  {
    "title": "早春野望",
    "author": "王勃",
    "dynasty": "唐代",
    "content": "江旷春潮白，山长晓岫青。他乡临睨极，花柳映边亭。"
  },
  {
    "title": "重别薛华",
    "author": "王勃",
    "dynasty": "唐代",
    "content": "明月沈珠浦，秋风濯锦川。楼台临绝岸，洲渚亘长天。旅泊成千里，栖遑共百年。穷途唯有泪，还望独潸然。"
  },
  {
    "title": "春庄",
    "author": "王勃",
    "dynasty": "唐代",
    "content": "山中兰叶径，城外李桃园。岂知人事静，不觉鸟声喧。"
  },
  {
    "title": "寒夜思友三首·其二",
    "author": "王勃",
    "dynasty": "唐代",
    "content": "云间征思断，月下归愁切。鸿雁西南飞，如何故人别？"
  },
  {
    "title": "仲春郊外",
    "author": "王勃",
    "dynasty": "唐代",
    "content": "东园垂柳径，西堰落花津。物色连三月，风光绝四邻。鸟飞村觉曙，鱼戏水知春。初晴山院里，何处染嚣尘。"
  },
  {
    "title": "寒夜思友三首·其一",
    "author": "王勃",
    "dynasty": "唐代",
    "content": "久别侵怀抱，他乡变容色。月下调鸣琴，相思此何极？"
  },
  {
    "title": "郊园即事",
    "author": "王勃",
    "dynasty": "唐代",
    "content": "烟霞春旦赏，松竹故年心。断山疑画障，悬溜泻鸣琴。草遍南亭合，花开北院深。闲居饶酒赋，随兴欲抽簪。"
  },
  {
    "title": "麻平晚行",
    "author": "王勃",
    "dynasty": "唐代",
    "content": "百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽，风急暮猿清。"
  },
  {
    "title": "春日还郊",
    "author": "王勃",
    "dynasty": "唐代",
    "content": "闲情兼嘿语，携杖赴岩泉。草绿萦新带，榆青缀古钱。鱼床侵岸水，鸟路入山烟。还题平子赋，花树满春田。"
  },
  {
    "title": "寒夜思友三首·其三",
    "author": "王勃",
    "dynasty": "唐代",
    "content": "朝朝翠山下，夜夜苍江曲。复此遥相思，清尊湛芳绿。"
  },
  {
    "title": "铜雀妓二首",
    "author": "王勃",
    "dynasty": "唐代",
    "content": "金凤邻铜雀，漳河望邺城。君王无处所，台榭若平生。舞席纷何就，歌梁俨未倾。西陵松槚冷，谁见绮罗情。妾本深宫妓，层城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。"
  },
  {
    "title": "对酒春园作",
    "author": "王勃",
    "dynasty": "唐代",
    "content": "投簪下山阁，携酒对河梁。陕水牵长镜，高花送断香。繁莺歌似曲，疏蝶舞成行。自然催一醉，非但阅年光。"
  },
  {
    "title": "秋江送别二首",
    "author": "王勃",
    "dynasty": "唐代",
    "content": "早是他乡值早秋，江亭明月带江流。已觉逝川伤别念，复看津树隐离舟。归舟归骑俨成行，江南江北互相望。谁谓波澜才一水，已觉山川是两乡。"
  },
  {
    "title": "秋日别王长史",
    "author": "王勃",
    "dynasty": "唐代",
    "content": "别路馀千里，深恩重百年。正悲西候日，更动北梁篇。野色笼寒雾，山光敛暮烟。终知难再奉，怀德自潸然。"
  },
  {
    "title": "寒夜怀友杂体二首",
    "author": "王勃",
    "dynasty": "唐代",
    "content": "北山烟雾始茫茫，南津霜月正苍苍。秋深客思纷无已，复值征鸿中夜起。复閤重楼向浦开，秋风明月度江来。故人故情怀故宴，相望相思不相见。"
  },
  {
    "title": "冬郊行望",
    "author": "王勃",
    "dynasty": "唐代",
    "content": "桂密岩花白，梨疏林叶红。江皋寒望尽，归念断征篷。"
  },
  {
    "title": "檄英王鸡",
    "author": "王勃",
    "dynasty": "唐代",
    "content": "　　盖闻昴日，著名于列宿，允为阳德之所钟。登天垂象于中孚，实惟翰音之是取。历晦明而喔喔，大能醒我梦魂；遇风雨而胶胶，最足增人情思。处宗窗下，乐兴纵谈；祖逖床前，时为起舞。肖其形以为帻，王朝有报晓之人；节其状以作冠，圣门称好勇之士。　　秦关早唱，庆公子之安全；齐境长鸣，知群黎之生聚。决疑则荐诸卜，颁赦则设于竿。附刘安之宅以上升，遂成仙种；从宋卿之窠而下视，常伴小儿。惟尔德禽，固非凡鸟。文顶武足，五德见推于田饶；雌霸雄王，二宝呈祥于嬴氏。迈种首云祝祝，化身更号朱朱。苍蝇恶得混其声，蟋蟀安能窃其号。即连飞之有势，何断尾之足虞？体介距金，邀荣已极；翼舒爪奋，赴斗奚辞？虽季郈犹吾大夫，而埘桀隐若敌国。两雄不堪并立，一啄何敢自妄？养成于栖息之时，发愤在呼号之际。望之若木，时亦趾举而志扬；应之如神，不觉尻高而首下。于村于店，见异己者即攻；为鹳为鹅，与同类者争胜。爰资枭勇，率遏鸱张。纵众寡各分，誓无毛之不拔；即强弱互异，信有喙之独长。昂首而来，绝胜鹤立；鼓翅以往，亦类鹏抟。搏击所施，可即用充公膳；翦降略尽，宁犹容彼盗啼。岂必命付庖厨，不啻魂飞汤火。羽书捷至，惊闻鹅鸭之声；血战功成，快睹鹰鹯之逐。于焉锡之鸡幛，甘为其口而不羞；行且树乃鸡碑，将味其肋而无弃。倘违鸡塞之令，立正鸡坊之刑。牝晨而索家者有诛，不复同于彘畜；雌伏而败类者必杀，定当割以牛刀。此檄。"
  },
  {
    "title": "长柳",
    "author": "王勃",
    "dynasty": "唐代",
    "content": "晨征犯烟磴，夕憩在云关。晚风清近壑，新月照澄湾。郊童樵唱返，津叟钓歌还。客行无与晤，赖此释愁颜。"
  },
  {
    "title": "春园",
    "author": "王勃",
    "dynasty": "唐代",
    "content": "山泉两处晚，花柳一园春。还持千日醉，共作百年人。"
  },
  {
    "title": "益州夫子庙碑",
    "author": "王勃",
    "dynasty": "唐代",
    "content": "　　述夫帝车南指，遁七曜於中阶；华盖西临，藏五？於太甲。虽复星辰荡越，三元之轨躅可寻；雷雨沸腾，六气之经纶有序。然则抚铜浑而观变化，则万象之动不足多也；握瑶镜而临事业，则万机之凑不足大也。故知功有所服，龟龙不能谢鳞介之尊；器有所归，江汉不能窃朝宗之柄。是以朱阳登而九有照，紫泉清而万物睹。粤若皇灵草昧，风骊受河洛之图；帝象权舆，？凤锡乾坤之瑞。高辛尧舜氏没，大夏殷周氏作，达其变遂成天下之文，极其数遂定天下之象。衣冠度律。随鼎器而重光；玉帛讴歌，反宗而大备。洎乎三川失御，九服蒙尘。俎豆丧而王泽竭，钟鼓衰而颂声寝。召陵高会，诸侯轻汉水之威；践土同盟，天子窘河阳之召。三微制度，乘战道而横流；千载英华，与王风而扫地。大业不可以终丧，彝伦不可以遂绝。由是山河联兆，素王开受命之符；天地氤氲，元圣举乘时之策。兴九围之废典，振六合之颓纲。有道存焉，斯文备矣。　　夫子姓孔氏，讳邱，字仲尼，鲁国邹人也。帝天乙之灵苗，宋微子之洪绪。自元禽翦夏，俘宝玉於南巢；白马朝周，载旌旗於北面。五迁神器，琮璜高列帝之荣；三命雄图，钟鼎冠承家之礼。商邱诞睿，下属於防山；泗水载灵，遥驰於汶上。礼乐由其委输，人仪所以来苏，排祸乱而构乾元，扫荒屯而树真宰，圣人之大业也。　　若乃承百王之丕运，总千圣之殊姿。人灵昭有作之期，岳渎降非常之表。珠衡玉斗，徵象纬於天经；虎踞龙蹲，集风？於地纪。亦犹三阶瞰月，恒星知太紫之宫；八柱冲霄，群岭辨中黄之宅，圣人之至象也。　　若乃顺时而动，用晦而明。纡圣哲於常师，混波流於下问。太阳亭午，收爝火於丹衡；沧浪浮天，控涓涔於翠渚。西周捧袂，仙公留紫气之书；东海抠衣，郯子叙青？之秩。接舆非圣，询去就於狂歌；童子何知？屈炎凉於诡问，圣人之降迹也。　　若乃参神揆训，录道和倪。辱太白於中都，绊乘黄於下邑。湛无为之迹而众务同并，驰不言之化而群方取则。虽复霓旌羽旆，齐人张夹谷之威；八佾三雍，桓氏逼公宫之制。洎乎历阶而进，宣武备而斩徘优；推义而行，肃刑书而诛正卯。用能使四方知罪，争归旧好之田；三家变色，愿执陪臣之礼，圣人之成务也。　　若乃乘机动用，历聘栖遑；神经幽显，志大宇宙。东西南北，推心於暴乱之朝；恭俭温良，授手於危亡之国。道之将行也命，道之将废也命。归齐去鲁，发浩叹於衰周；厄宋围陈，奏悲歌於下蔡，圣人之救时也。　　若乃筐篚六艺，笙簧五典。折旋洙泗之间，探赜唐虞之际。三千弟子，攀睿化而升堂；七十门人，奉洪规而入室。从周定礼，宪章知损益之源；反鲁裁诗，雅颂得弦歌之旨。备物而存道，下学而上达。援神叙教，降赤制於南宫；运斗陈经，动元符於北洛，圣人之立教也。　　若乃观象设教，法三百八十四爻四十有九；穷神知化，应万一千二百五十策五十有五。成变化而行鬼神，观阴阳而倚天地。以鼓天下之动，以定天下之疑。索众妙於重元，纂群微於太素，圣人之赞易也。　　若乃灵襟不测，睿视无涯。石昭集隼之庭，土缶验贲羊之井。稽山南望，识皓骨於封禺；蠡泽东浮，考丹萍於梦渚。麟图鉴远，金编题佐汉之符；凤德钩深，玉策筮亡秦之兆，圣人之观化也。　　时义远矣，能事毕矣。然後拂衣方外，脱屣人间，奠楹兴夕梦之灾，负杖起晨歌之迹。挠虹梁於大厦，物莫能宗；摧日观於鲁邱。吾将安仰？明均两曜，不能迁代谢之期；序合四时，不能革盈虚之数。适来夫子时也，适去夫子顺也。为而不有，用九五而长驱；成而勿居，抚？霓而高视，圣人之应化也。　　自四教远而微言绝，十哲丧而大义乖。九师争大易之门，五传列春秋之辐；六体分於楚晋，四始派於齐韩。淹中之妙键不追，稷下之高风代起。百家腾跃，攀户牖而同归；万匹驱驰，仰陶钧而其贯。犹使丝簧金石，长悬阙里之堂；荆棘蓬蒿，不入昌平之墓，圣人之遗风也。　　导扬十圣，光被六虚，乘素履而保安贞，垂黄裳而获元吉。故能贵而无位，履端於太极之初；高而无名，布政於皇王之首。千秋所不能易，百代所不能移，万乘资以兴衰，四海由其轻重。虽复质文交映，瞻礻龠祀而长存；金火递迁，奉琴书而罔绝。盖《易》曰：「观乎人文，以化成天下。」又云：「圣人以神道设教，而万物服焉。」岂古之聪明睿智神武而不杀者夫？　　国家袭宇宙之淳精，据明灵之宝位。高祖武皇帝以黄旗问罪，杖金策以劳华夷；太宗文皇帝以朱翟承天，穆玉衡而正区宇。皇上宣祖宗之累洽，奉文武之重光，稽历数而坐明堂，陈礼容而谒太庙。八神齐飨，停旒太史之宫；六辩同和，驻跸华胥之野。文物隐地，声名动天，乐繁九俗，礼盛三古。冠带混并之所，书轨八？；闾阎兼匝之乡，烟火四极。竭河追日，夸父力尽於楹间；越海陵山，竖亥涂穷於庑下。薰腴广被，景贶潜周。乾象著而常文清，坤灵滋而众宝用。溢金膏於紫洞，雨露均华；栖玉烛於元都，风雷顺轨。丹？翠菌，藻绘轩庭；凤彩龙姿，激扬池？。殊徵？，不召而自至；茂祉昭彰，无幽而不洽。虽复帝臣南面，降衢室而无为；岱畎东临，陟名山而有事。灵命不可以辞也，大典不可以推也。由是六戎宵警，横紫殿而？金；五校晨驱，蹴元？而喷玉。星罗海运，岳镇川氵亭。登碧？单而会神祗，御元坛而礼天地。金箱玉册，益睿算於无疆；玳检银绳，著灵机於不竭。　　功既成矣，道既贞矣。历先王之旧国，怀列圣之遗尘。翔赤骥而下？亭，吟翠虬而望邹鲁。泗滨休驾，杳疑汾水之阳；尼岫凝銮，暂似峒山之典。乃下诏曰：「可追赠太师。」托盐梅於异代，鼎路生光；寄舟楫於同时，泉涂改照。咸亨元年，又下诏曰：「宣尼有纵自天，体膺上哲，合两仪之简易，为亿载之师表。顾唯寝庙，义在钦崇。如闻诸州县孔子庙堂及学馆有破坏，并向来未造，生徒无肄业之所，先师阙奠祭之仪，久致飘零，深非敬本。宜令诸州县官司，速加营葺。」　　成都县学庙堂者，大唐龙朔三年乡人之所建也。尔其州分化鸟，境属蹲鸱。萦锦室於中区，托铜梁於古地。玉轮斜界，神龙蟠沮泽之？；石镜遥临，宝马蹀禺山之影。天帝会昌之国，上照乾维；英灵秀出之乡，傍清地络。庠序由其纠合，缨弁所以会同。文翁之景化不渝，智士之风猷自远。於是双川旧老，攀帝奖而翘心；三蜀名儒，想成均而变色。探周规於旧宅，询汉制於新都。开基於四会之躔，授矩於三农之隙。土阶无级，就击壤於新欢；茅茨不翦，易层巢於故事。庄坛文杏，即架椽栾；夹谷幽兰，爰疏户牖。仪形莞尔，似闻沂水之歌；列侍り如，若奉农山之对。缁帷晓辟，横绀带於西河；绛帐宵悬，聚青衿於北海。虽秋礼冬诗之化，已洽於齐人；而宣风观俗之规，实归於上宰。　　银青光禄大夫谯国公讳崇义，大武皇帝之支孙，河间大王之长子。高秋九月，振玉於唐邱；宝算千龄，跃璇蚪於太渚。我国家灵命，东朝抗裘冕之尊；宗子维城，南面袭轩裳之重。析元元之允绪，拥朱虚之禄位，拜玉节於秦京，辉金章於蜀郡。元机应物，潜消水怪之灾；丹笔申冤，俯绝山精之讼。魏文侯之拥？，道在而谦尊；董相国之垂帷，风行而俗易。　　司马宇文公讳纯，河南洛阳人也。皇根帝绪，列五鼎於三朝；青琐丹梯，跨千寻於十纪。仲举澄清之辔，未极夷涂；士元卿相之材，先登上佐。冰壶精鉴，遥清玉垒之郊；霜镜悬明，下映金城之域。　　县令柳公讳明，宇太易，河东人也。梁岳之英，长河之灵。沐？汉之精粹，荷天衢之元亨；旌旗赫奕於中古。组陆离於下叶。凤岩抽律，擢层秀於龙门；骊穴腾姿，吐荣光於贝阙。自朱丝就列，光膺令宰之荣；墨绶驰芬，高践郎官之右。仙凫旦举，影入铜章；乳翟朝飞，声含玉轸。临邛客位，自高文雅之庭；彭泽宾门，犹主壶觞之境。旷怀足以御物，长策足以服人。重泉之惠训大行，单父之讴谣遂远。犹为夏弦春诵，俗化之枢机。西序东胶，政刑之根本。上朝宪，下奉藩维。爰搜复庙之仪，载阐重？阎之制。三门四表，焕矣惟新；上哲师宗，肃焉如在。将使圆冠方领，再行邹鲁之风；锐气英声，一变ク渝之俗。於是侍郎幽思，ゼ凤藻於环林；丞相高材，排龙姿於璧沼。遗荣处士，开帘诠孝悌之机；颂德贤臣，持节听中和之乐。其为政也可久，其为志也可大。方当变化台极，仪刑万宇，岂徒偃仰听事，风教一同而已哉？　　勃幼乏逸才，少有奇志。虚舟独泛，乘学海之波澜；直辔高驱，践词场之阃阈。观质文之否泰众矣，考圣贤之去就多矣。自生人以来，未有如夫子者也。嗟乎！今古代绝，江湖路远。恨不亲承妙旨，摄齐於游夏之间；躬奉德音，攘袂於天人之际。抚声名而永悼，瞻栋宇而长怀。呜呼哀哉！敢为铭曰：　　五帝既没，三王不归。天地震动，阴阳乱飞。山崩海竭，月缺星围。礼乐无主，宗遂微。（其一）　　大哉神圣，与时回薄。应运而生，继天而作。龙跃浩荡，鹏飞寥廓。奄有人宗，遂荒天爵。（其二）　　尼山降彩，泗滨腾气。志匡六合，神经万类。夹谷登庸，中都历试。睿情贯一，元猷绝四。（其三）　　栖遑教迹，寂寞河图。违齐出宋，历楚辞吴。风衰俗坏，礼去朝芜。麟书已卷，凤德终孤。（其四）　　杳杳灵命，茫茫天秩。吾道难行，斯文易失。式宣六艺，裁成四术。虚往实归，外堂内室。（其五）　　邈矣能仁，悠哉化主。力制群辟，权倾终古。陆离彩粲，蝉联茅土。涉海轻河，登山小鲁。（其六）　　皇家载造，神风四极。检玉题祥，绳金署德。聿怀圣迹，同享天则。乃眷台庭，爰升衮职。（其七）　　玉津同派，金堤茂版。智士高风，文翁泽远。淳壤沃，声和俗愿。载启仁祠，遂光儒苑。（其八）　　沈沈壶奥，肃肃扃除。灵仪若在，列配如初。槐新市密，杏古坛疏。楹疑置奠，壁似藏书。（其九）　　泛泛寰中，悠悠天下。徇名则众，知音盖寡。？石参琼，迷风乱雅。仲尼既没，夫何为者。（其十）"
  },
  {
    "title": "山扉夜坐",
    "author": "王勃",
    "dynasty": "唐代",
    "content": "抱琴开野室，携酒对情人。林塘花月下，别似一家春。"
  },
  {
    "title": "林塘怀友",
    "author": "王勃",
    "dynasty": "唐代",
    "content": "芳屏画春草，仙杼织朝霞。何如山水路，对面即飞花。"
  },
  {
    "title": "观内怀仙",
    "author": "王勃",
    "dynasty": "唐代",
    "content": "玉架残书隐，金坛旧迹迷。牵花寻紫涧，步叶下清谿。琼浆犹类乳，石髓尚如泥。自能成羽翼，何必仰云梯。"
  },
  {
    "title": "圣泉宴",
    "author": "王勃",
    "dynasty": "唐代",
    "content": "披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。"
  },
  {
    "title": "别人四首",
    "author": "王勃",
    "dynasty": "唐代",
    "content": "久客逢馀闰，他乡别故人。自然堪下泪，谁忍望征尘。江上风烟积，山幽云雾多。送君南浦外，还望将如何。桂轺虽不驻，兰筵幸未开。林塘风月赏，还待故人来。霜华净天末，雾色笼江际。客子常畏人，何为久留滞。"
  },
  {
    "title": "临江二首",
    "author": "王勃",
    "dynasty": "唐代",
    "content": "泛泛东流水，飞飞北上尘。归骖将别棹，俱是倦游人。去骖嘶别路，归棹隐寒洲。江皋木叶下，应想故城秋。"
  },
  {
    "title": "寒夜怀友杂体二首·其二",
    "author": "王勃",
    "dynasty": "唐代",
    "content": "复阁重楼向浦开，秋风明月度江来。故人故情怀故宴，相望相思不相见。"
  },
  {
    "title": "白下驿饯唐少府",
    "author": "王勃",
    "dynasty": "唐代",
    "content": "下驿穷交日，昌亭旅食年。相知何用早，怀抱即依然。浦楼低晚照，乡路隔风烟。去去如何道，长安在日边。"
  },
  {
    "title": "登城春望",
    "author": "王勃",
    "dynasty": "唐代",
    "content": "物外山川近，晴初景霭新。芳郊花柳遍，何处不宜春。"
  },
  {
    "title": "乾元殿颂",
    "author": "王勃",
    "dynasty": "唐代",
    "content": "　　臣闻鹏霄上廓，琼都开紫帝之庭；鳌纪下清，珍野辟黄灵之馆。兼山配极，照鸾阙於霞标；荐水涵元，湛骊宫於雾壑。斯则神徵语怪，功潜鸟迹之初；理涉非经，道昧鹑居之始。授凤书而稽碧落，仙构罕存；按龟而质黄图，金模间起。粤若风移处闇，层巢恢火运之机；业洎向明，上栋括河图之奥。三阶布政，咏匪日于灵台；百堵陈诗，颂斯干于考室。亦有黄轩瞰月，谯门颓九洛之功；璿闼排烟，牧野构三河之酷。御燕台而临北极，缺王度于祈招；列云阁而拒南山，陨皇谟于轵道。然则卑宫丧礼，采椽轻四海之尊；丰屋延灾，柏梁非万乘之有。虽因时立事，奢俭殊流，而宏道在人，兴亡迭运。灵光末造，不窥九室之荣；景福宏规，犹拥三方之衅。瞻风旧史，逮曹马而无讥；观迹故墟，历周隋而未得。自我唐太陵迁构，均五方于鹤几之前；中野凝图，调六气于虬床之下。坐圭台而清俯仰，晷纬齐明；临鼎邑而重威灵，风雷合响。得元功于大壮，其在兹乎？　　我大唐鸡浑指极，树神宰而制山河；鹤谶裁仪，辟太虚而有天地。黄精吐瑞，潜龙苞象帝之基；紫气徵祥，鸣凤呈真王之表。高祖太武皇帝虹星湛色，开宝胄于金壶；蛟电凝阴，发皇明于石纽。白蛇宵断，行移海岳之符；苍兕晨驱，坐遘?雷之业。属东邻委驭，扇虐政于丛祠；北拱隳尊，紊皇图于宝极。蜚鸿集野，瞻乌鲜投足之因；青犊啸风，群鹿无择音之所。天街五裂，截鲸浦而飞芒；地纽三分，触鳌山而按节。元虬在御，扫圻甸而廓星都；黄鸟分麾，动扶摇而骇?阵。镳宫仗钺，跨高陌而登元；辔野韬戈，陟圯坛而拥号。皇图不恃，圣人追卷领之风；神器无私，才子奉褰裳之运。　　太宗皇帝云房揖契，压麟玺于庭轩；雷渚翔英，扰龙钤于周镐。八能亨运，抗鹓邸而仗朱髦；十乱恢基，临鹤州而拥黄钺。唐?秘族，潜开白水之徵；代景回轮，光践丹邱之运。权舆象纬，削茅社而建琼祧；草昧风?，席萝图而创历。紫庭合粹，括宇宙於宸襟；丹凝尊，运宝思。ゼ碧霄而炼石，上清耀魄之宫，诏寰海而捐珠，俯睇阳侯之室。功驱偃伯，顿鹗视於华封；道被来王，静龙吟於武库。元枢上运，卜年开累圣之符；丹灶遐，遗范敞谋孙之画。　　皇帝陛下椒庭袭庆，曜萼于霞庄；兰殿分休，湛珠衡于月馆。道凝琼镇，下苍掖而照重熙；业峻铜楼，凭紫轩而揖群后。环四瀛于舜抱，漏蚁覃津；栖十景于尧衿，巢螟荷照。上元开，宝龟定皇邑之模；下武崇基，飞龙锡帝台之构。贞明启运，齐玉镜于鸾门；易简成功，偃铜符于鹤仗。怀降尊于襄野，太阶忘七起之劳；念负重于焦原，中席托三危之险。临翠妫而则道，天孕时成；坐元扈而被图，神超物妙。　　皇后星浔纵淑，曳珠绂於铜皋；?野疏祥，抗琼枝於桂浦。素蟾登庆，六虚充牝马之贞；丹雀衔休，三雅合《关雎》之好。宫夜静，居龙而调元；金屋晨开，御鸳阶而缉化。芝庭揖训，远清和凤之仪；兰佩承风，竞峻当熊之节。　　皇太子承云紫座，翊八柱于干维；湛粹青衢，揖三枢于地户。黄离踵曜，太阳分铣树之辉；苍震荐音，少海控银河之色。鹤筌飞奏，想丹驾于琼山；鲍俎捐芳，齿元冠于宝序。彤闱问竖，礼崇监抚之威；黼席兴贤，义极君亲之爱。　　若乃东门恤允，叠仙构于熊山；西苑承家，导灵波于雁沼。桐作瑞，凤毛曜丹穴之英；茅壤分维，麟距冠元邱之俊。吴宫延粹，辟朱柱于娥台；况野流芬，疏紫兰于别馆。频隈毓范，?扃分戚里之；覃屿凝规，星阁绝郎官之请。雕龙命职，纵跳泽而骧鳞；翠调司，顺义飚而抚翼。月轩宵伫，虞降纬之精；震帐晨披，姜水洞金韬之赜。　　飞鹤书而抽海状，桂壑於是投纶；转麟旆而揖山容，松涧由其削衽，轩图瑞，泛花绶於鸡林；农纪祥炎，三铨棘序之风；天秩调邦，六府变槐衢之典。金门献纳，纵麟笔于苔笺；石馆论思，龟章于竹椠。淹中访礼，蹲龙摇璧水之波；稷下谈经，飞兔跃环林之秀。词庭吐凤，玩鸟迹于春黉；书帐翻萤，阅虫文于夏阁。杏花千亩，绀辕照磨蜃之功；桑枯三宫，元绂降亲蚕之礼。图邱上辟，奉苍璧于灵坛；方泽下凝，列黄琮于宝单。朱弦翠瓒，履霜怀四飨之尊；复ニ重檐，涓日正三纲之首。五灵奔庆，冠虬泽于黄枢；六祀衔欣，麟烟于绀席。遗弓积慕，虔深太庙之仪；执豆推恩，道振明堂之礼。　　瑶山广乐，备逸调於宫悬；洞庭仙奏，纳遗歌於帝府。九韶分唱，后夔清桂序之音；六变同和，飞凤掌梧轩之律。樽俎折旋之数，苞举阴阳；堂庭节奏之规，弥纶宇宙。灵襟索隐，控风伯於词林；睿想钩深，诏天吴於笔海。神穷独照，傍探赤水之珍；思洽几深，回写丹之韵。金坛紫露，映银籀而翻华；瑶林白雪，藻琼章而吐绚。　　蝉机撮化，铜浑将九圣齐悬；虬箭司更，银漏与三辰合运。爽鸠分职，素?颓马喙之祥；神獬关司，元水照龙颜之则。黄沙鞠草，丛棘而迁讹；丹石滋苔，仰甘棠而息讼。融皋再稔，方闻外户之谣；昧谷千箱，坐溢康衢之奏。百城烟峙，望秋露而乘风；千室?开，合宵霆而组化。彤帏独选，熊︶下芦雁之祥；墨绶分贤，犀检降槐鸾之祉。筠骖伫信，髦士剖竹而相寻；苇杖г仁，鲐叟攀轮而不暇。龙蛇可践，野人丰荷杖之；鸡犬相闻，城尉辍鸣桴之响。五?抽润，湛芳气於台。六府咸殷，唱丰歌於铜阙。不戒而异东户，恩周动植之津；博施而举南风，化偃胎萌之寓。　　神谋备预，严七萃於丹枢；邃略防微，肃千庐於紫卫。元戎握节，黄公授犀阙之图；帝座闻鼙，元女荐龙庭之策。柯捭刃，中权决胜於两阶。白羽俄麾，善阵推亡於四表。朱匡反景之域，削蛇弭於文；黑山明月之乡，委龙琛於武帐。锦轩星骛，控乾络而观风；绣服霞惊，浃坤而问俗。川浮没羽，鲸静丹浦之虞；陆荐飞毛，熊动青?之侦。银关骤雨，望紫陌而趋恩；铁幌驰风，计彤闱而沥思。赤马文均等犭爰之宝，丛积乎郊虞；纨牛露犬之贡，满盈乎储邸。青邱画野，不逾征赋之乡；苍水奉图，未尽堤封之贯。　　且夫纬武经文，宏业也；含幽育明，至诚也；混齐六合，大功也；规模百代，昌数也。故能袭九空而宁庶物，划千里而统诸侯。休徵象德而动，嘉符触类而至，风扬晷洽，藻乾庆於芳年；司节河清，蔼坤祯於明渚。瑶枝结庆，泉埃荡玉盖之文；琼液浮甘，天酒缀金茎之色。黄紫脱，凑仙颖於中畿；翠Ψ丹，叠灵株於上序。骈眸候日，漾影蒙池，比翰翻风，栖光理木。祥飞井络，震鳞题瑞朔之元；祉绚新郊，枵兽纪和年之序。具灵篇之绝贶，究仙牒之殊休，天人之际交矣，皇帝之道备矣。由是三灵物睹，扣兰禁而栖诚；九服子来，咏蒿宫而骋力。去奢去甚，不矜黄屋之隆；匪朴匪雕，方顺丹墀之请。　　宸规相宅，考周旧於灵都；睿览思和，获秦馀於正殿。群臣列陛，奏萧相之遗模；天子临轩，采荀卿之故事。炎洲八桂，仙ㄆ於林衡；岱畎五松，委灵材於梓匠。衢宫记范，万机抗九户之尊；海孽移琛，千栾省十家之费。飞廉卷霭，彻烟极而浮薨；屏翳收津，划星墟而置椠。瑶阶百雉，光悬宝露之坛；琼璧万寻，影纟卒崇霞之阁。拖虹梁而四注，星汉亏於上荣；叠?栋而三休，寒暑隔於中ニ。雕楣鹤企，沓势分规，绣桷虬奔，殊形别起。图布藻，罄羽璧於狼泉；方镜披莲，孕花机於蜃浦。芝楼对幄，蕃传五日之风；芸阁列钱，彩锻三旬之雾。文疏罩迥，阴兔息肩於绮寮；翠幌笼霄，阳乌锻翼於珠网。丰隆按节，下复而司阶；列缺施鞭，低丛楹而假道。温房伫幸，煦芳景於佳辰；凉室乘闲，凛租飚於火序。金铺夕照，若帝圃之耀琼英。宝缀晨悬，类阿房之聚银烛。烟邱碧桂，翊珉阶而披香；雨岫筠，夹流而影。九衢翻翠，杂仙卉於中逵；四照霏红，间灵葩於右戚。神禽率舞，光浮肆夏之轩；瑞鸟相鸣，响叶钧天之乐。钩陈宿列，俨双碣於丹霄；绮徼霞周，辟千门於紫露。尔其左扃嵩镇，申侯降太室之祯；前枕莘郊，伊尹发空桑之秀。揭熊山而北眺，贝阙犹存；睹龟溜而西分，琼台易接。总交中宇，廓川陆而疏畿；竟想善邻，揆风霜而建野。然则因秦构极，祖宗耀金策之符；作洛恢基，我后创居之始。援天引圣，隔代重晖，横紫都而可袭，配元宫而非远。故能使神光夜烛，镜麟趾於文除；仙氵晨华，委鸾章於绣础。灵爻密发，八方昭大有之和；宝篆潜开，六合启同人之会。两仪交庆，虚碧单而翘旌；万宇披欢，指苍车而候跸。虽青蒲颂德，东朝献龙凤之图；而丹极鸣谦，南面动貂羊之诏。百神推策，望ギ径而虔诚；三让奉符，顾瑶坛而肃事。龟书吐瑞，按五校而分营；凤策扬辉，翔八鸾而节步。帷宫雾转，列芝盖於中天；帐殿星离，轫蒲轮於大野。紫鳞充馈，若大帝之共临；素鹤翔华，类群仙之广宴，花开瑞雪，委琼馔而调芳；彩绚祥?，夹珠旗而曳影。功推三祖，银绳勒东岱之威；业峻一人，金奉南山之寿。道既成矣。元符集矣；代既贞矣，元勋缉矣。运三辰而虚玉柄，风兑涣其中孚；悬五礼而偃金科，雷坎光其作解。奔烽举爵，溢仙酒於中衢；叠鼓分饣肴，浃宸辉於下里。吞九皇而上运，控八圣而遐征，翔赤骥而睇风区，吟翠虬而掩霄甸。隐隐轰轰，雷动天惊。回舆斜盼，而降乎乾元之殿；司宫庀职，肃坻Ф而神行；掌舍巡方，焕岩廊而洞启。赫若朱螭，负汉而辉横海之鳞，默若苍鹏，架壑而振垂天之翮。千官晓次，傃银榜而端簪；万户宵披，候琼膏而肃带。灵戈列陛，天官具三揖之仪；?略充庭，宗伯演九宾之礼。瑶鲸戒响，悬猛ね於端闱；铜狄分形，肃严扃於左序。排紫微而立极，宸仪冠明后之三；俯黄道而披轩，仙历用乾元之九。荡荡乎何圣人之无外？巍巍乎而神功之不穷也。　　臣勃席芳十步，企景三冬，虽承宣室之谈，犹窘灵台之影。仙坛远秘，已多谢於祥鹣；大厦初成，复攀荣於贺雀。慨深梁甫，终乖棒日之欢；恩极甘泉，未动凌?之价。神图不测，固流绚於丹；微志可存，庶镌芳於翠琬。敢献颂曰：　　紫扃垂耀，黄枢镇野。银树霜披，珠台月写。响明立极，横神廓社。大壮爻，斯干韵雅。（其一）　　鹑居化没，狙讹道长。琼构霞明，璜轩露厂。弃人崇欲，违天蠹象。南巢不救，东邻长往。（其二）　　瑶缄考懿，金板藏功。道凝茅屋，业盛蒿宫。龙阶察祲，鹓阁调风。推访华礼，酌俭思冲。（其三）　　悬釐结衅，傅翼生灾。千薨岭接，万栱星开。争图绚侈，福极凶来。风寒碣馆，露惨苏台。（其四）　　十馆营秦，金房砥室。千间架汉，韬云閟日。济恶承危，同亡翼术。倾輈未远，遗墟继出。（其五）　　龙川结祸，鹤塞称符。尘惊八际，雾惨三都。穹庐宝极，罽幕璿枢。司宫坠典，掌舍沦图。（其六）　　苍衢毓祉，丹邱表圣。凤矫仙枢，龙回宝命。道凝金册，功驰玉镜。紫气抽华，黄辉叠映。（其七）　　神稽鹤谶，迹播鸡浑。重光累极，翼子谋孙。经天纬象，就日提元。惊轩湛粹，凤几裁尊。（其八）　　祥抽紫历，业昭彤管。珍雀朝翻，仙蟾夜满。丹墟献迹，青台坠卵。椒阃仪风，芝闺奉款。（其九）　　登三建绪，明两开仪。龙谯雾郁，鹓禁霞披。浪分璿渚，景峻瑶枝。黄扉晓列，丹毂宵移。（其十）　　龟文猎彦，麟旌收逸。桂客攀荣，松宾改律。紫鹓开纪，丹虬耸秩。纵壑搏飚，登山捧日。（其十一）　　功融棘序，道备槐庭。不仁者远，惟道斯行。烟摇墨绶，电转朱軿。境怀春翟，野散秋螟。（其十二）　　郑竹分科，燕棠辍讽。铜机化极，珠囊丛洞。礼贵丹虬，乐调朱凤。珠坰献宝，绵乡委贡。（其十三）　　龙阙静柝，鹤塞投弦。歌呈豹尾，舞进鸢肩。铜铙月斥，铁辋星悬。绳幽架险，驿雾驰烟。（其十四）　　雾坛凝紫，河宫湛碧。翠萐翻飚，丹萤候魄。霜均雹散，连珠契璧。蘤盖笼霏，花衢坠液。（其十五）　　年和政美，化极风调。灵台轸咏，考室兴谣。循图访典，去泰捐雕。道存南面，让屈东朝。（其十六）　　望云裁构，笼霄建宇。方镜星离，图珰月聚。梓匠倾思，林衔授矩。画栱栖烟，文轩架雨。（其十七）　　芝房叠翠，桂庑流丹。霞张万户，雾葺千乐。重扃驻燠，洞牖栖寒。神加有叙，贶入无端。（其十八）　　帝图临御，皇僚萃止。电戟挥霜，云旌拒晷。紫宫可逼，黄街易履。凤础腾文，麟庭抗礼。（其十九）　　珠泥畅绩，银绳郁契。鹤岭云明，龙坛景惠。道超中古，功推下济。惟帝惟天，惟天惟帝。（其二十）"
  },
  {
    "title": "郊兴",
    "author": "王勃",
    "dynasty": "唐代",
    "content": "空园歌独酌，春日赋闲居。泽兰侵小径，河柳覆长渠。雨去花光湿，风归叶影疏。山人不惜醉，唯畏绿尊虚。"
  },
  {
    "title": "送卢主簿",
    "author": "王勃",
    "dynasty": "唐代",
    "content": "穷途非所恨，虚室自相依。城阙居年满，琴尊俗事稀。开襟方未已，分袂忽多违。东岩富松竹，岁暮幸同归。"
  },
  {
    "title": "夜兴",
    "author": "王勃",
    "dynasty": "唐代",
    "content": "野烟含夕渚，山月照秋林。还将中散兴，来偶步兵琴。"
  },
  {
    "title": "出境游山二首",
    "author": "王勃",
    "dynasty": "唐代",
    "content": "源水终无路，山阿若有人。驱羊先动石，走兔欲投巾。洞晚秋泉冷，岩朝古树新。峰斜连鸟翅，磴叠上鱼鳞。化鹤千龄早，元龟六代春。浮云今可驾，沧海自成尘。振翮凌霜吹，正月伫天浔。回镳凌翠壑，飞轸控青岑。岩深灵灶没，涧毁石渠沉。宫阙云间近，江山物外临。玉坛栖暮夜，珠洞结秋阴。萧萧离俗影，扰扰望乡心。谁意山游好，屡伤人事侵。"
  },
  {
    "title": "易阳早发",
    "author": "王勃",
    "dynasty": "唐代",
    "content": "饬装侵晓月，奔策候残星。危阁寻丹障，回梁属翠屏。云间迷树影，雾里失峰形。复此凉飙至，空山飞夜萤。"
  },
  {
    "title": "林泉独饮",
    "author": "王勃",
    "dynasty": "唐代",
    "content": "丘壑经涂赏，花柳遇时春。相逢今不醉，物色自轻人。"
  },
  {
    "title": "他乡叙兴",
    "author": "王勃",
    "dynasty": "唐代",
    "content": "缀叶归烟晚，乘花落照春。边城琴酒处，俱是越乡人。"
  },
  {
    "title": "乐府杂曲。鼓吹曲辞。临高台",
    "author": "王勃",
    "dynasty": "唐代",
    "content": "临高台，高台迢递绝浮埃，瑶轩绮构何崔嵬，鸾歌凤吹清且哀。俯瞰长安道，萋萋御沟草，斜对甘泉路，苍苍茂陵树。高台四望同，帝乡佳气郁葱葱。紫阁丹楼纷照曜，璧房锦殿相玲珑。东弥长乐观，西指未央宫。赤城映朝日，绿树摇春风。旗亭百队开新市，甲第千甍分戚里。朱轮翠盖不胜春，叠树层楹相对起。复有青楼大道中，绣户文窗雕绮栊。锦衣昼不襞，罗帏夕未空。歌屏朝掩翠，妆镜晚窥红。为吾安宝髻，蛾眉罢花丛。狭路尘间黯将暮，云间月色明如素。鸳鸯池上两两飞，凤凰楼下双双度。物色正如此，佳期那不顾。银鞍绣毂盛繁华，可怜今夜宿倡家。倡家少妇不须嚬，东园桃李片时春。君看旧日高台处，柏梁铜雀生黄尘。"
  },
  {
    "title": "倬彼我系",
    "author": "王勃",
    "dynasty": "唐代",
    "content": "倬彼我系，出自有周。分疆锡社，派别支流。居卫仕宋，臣嬴相刘。乃武乃文，或公或侯。晋历崩坼，衣冠扰弊。粤自太原，播徂江澨。礼丧贤隐，时屯道闭。王室如毁，生人多殪。伊我有器，思逢其主。自东施西，择木开宇。田彼河曲，家乎汾浦。天未厌乱，吾将谁辅。伊我祖德，思济九埏。不常厥所，于兹五迁。欲及时也，夫岂愿焉。其位虽屈，其言则传。爰述帝制，大蒐王道。曰天曰人，是祖是考。礼乐咸若，诗书具草。贻厥孙谋，永为家宝。伊余小子，信惭明哲。彼网有条，彼车有辙。思屏人事，克终前烈。于嗟代网，卒余来绁。来绁伊何，谓余曰仕。我瞻先达，三十方起。夫岂不怀，高山仰止。愿言毓德，啜菽饮水。有鸟反哺，其声嗷嗷。言念旧德，忧心忉忉。今我不养，岁月其滔。黾勉从役，岂敢告劳。从役伊何，薄求卑位。告劳伊何，来参卿事。名存实爽，负信愆义。静言遐思，中心是愧。"
  },
  {
    "title": "寒梧栖凤赋",
    "author": "王勃",
    "dynasty": "唐代",
    "content": "　　以“孤清夜月”为韵。　　凤兮凤兮，来何所图？出应明主，言栖高梧。梧则峄阳之珍木，凤则丹穴之灵雏。理符有契，谁言则孤？游必有方，哂南飞之惊鹊；音能中吕，嗟入夜之啼乌。　　况其灵光萧散，节物凄清。疏叶半殒，高歌和鸣。之鸟也，将托其宿止；之人也，焉知乎此情？月照孤影，风传暮声。将振耀其五色，似箫韶之九成。　　九成则那，率舞而下。怀彼众会，罔知淳化。虽璧沼可饮，更能适于醴泉；虽琼林可栖，复忆巡于竹榭。念是欲往，敢忘昼夜？苟安安而能迁，则思思其不暇。　　故当披拂寒梧，翻然一发。自此西序，言投北阙。若用之衔诏，冀宣命于轩阶；若使之游池，庶承恩于岁月。可谓择木而俟处，卜居而后歇。岂徒比迹于四灵，常栖栖而没没？"
  },
  {
    "title": "慈竹赋",
    "author": "王勃",
    "dynasty": "唐代",
    "content": "　　广汉山谷，有竹名慈。生必向内，示不离本。修茎巨叶，攒根沓柢。丛之大者，或至百千株焉，而萦结逾乎咫步，好事君子，徙为阶庭之玩焉。吁嗟非此土所有，乃有厌流俗之讥。动乡关之思者，盖抚高节而兴叹，览嘉名而思归。遂为赋曰：　　有竹猗猗，生于高陂。左连瑶带，右杂琼枝。恨幽客之方赏，嗟君侯之不知。徙蔚丹谷，迁荣绿池。气凛凛而犹在，色苍苍而未离。屈岩壑之容貌，充阶庭之羽仪。尔其画疆分域，骈阴抗趾。叠干龙回，攒根凤峙。防碧露于霄末，翳红光于晕始。崇柯振而云霭生，繁叶动而风飙起。拥凉砌之晨肃，屏炎扃之昼滓。至若白藏载谢，元英肇切。塞北河坚，关南地裂。观众茂之咸悴，验贞辉之独洁。抽劲绿以垂霜，总严青而负雪。盖同类之常禀，非殊方之异节。若乃宗生族茂，天长地久。万柢争盘，千株竞纠。如母子之钩带，似闺门之悌友。恐孤秀而成危，每群居而自守。何美名之天属，而和气之冥受？　　嗟乎！道之存矣，物亦有之。不背仁以贪地，不藏节以遁时。故其贞不自炫，用不见疑。保夷阴之无易，哂荣枯之有期。俄蓬转于岷徼，遂萍流于江汜。分兄弟于两乡，隔晨昏于万里。抚贞容而骨愧，伏嘉号而心死。庶因感而长怀，将策情而励已。"
  },
  {
    "title": "赠李十四四首",
    "author": "王勃",
    "dynasty": "唐代",
    "content": "野客思茅宇，山人爱竹林。琴尊唯待处，风月自相寻。小径偏宜草，空庭不厌花。平生诗与酒，自得会仙家。乱竹开三径，飞花满四邻。从来扬子宅，别有尚玄人。风筵调桂轸，月径引藤杯。直当花院里，书斋望晓开。"
  },
  {
    "title": "秋日仙游观赠道士",
    "author": "王勃",
    "dynasty": "唐代",
    "content": "石图分帝宇，银牒洞灵宫。回丹萦岫室，复翠上岩栊。雾浓金灶静，云暗玉坛空。野花常捧露，山叶自吟风。林泉明月在，诗酒故人同。待余逢石髓，从尔命飞鸿。"
  },
  {
    "title": "普安建阴题壁",
    "author": "王勃",
    "dynasty": "唐代",
    "content": "江汉深无极，梁岷不可攀。山川云雾里，游子几时还。"
  },
  {
    "title": "深湾夜宿",
    "author": "王勃",
    "dynasty": "唐代",
    "content": "津涂临巨壑，村宇架危岑。堰绝滩声隐，风交树影深。江童暮理楫，山女夜调砧。此时故乡远，宁知游子心。"
  },
  {
    "title": "游梵宇三觉寺",
    "author": "王勃",
    "dynasty": "唐代",
    "content": "杏阁披青磴，雕台控紫岑。叶齐山路狭，花积野坛深。萝幌栖禅影，松门听梵音。遽忻陪妙躅，延赏涤烦襟。"
  },
  {
    "title": "忽梦游仙",
    "author": "王勃",
    "dynasty": "唐代",
    "content": "仆本江上客，牵迹在方内。寤寐霄汉间，居然有灵对。翕尔登霞首，依然蹑云背。电策驱龙光，烟途俨鸾态。乘月披金帔，连星解琼珮。浮识俄易归，真游邈难再。寥廓沉遐想，周遑奉遗诲。流俗非我乡，何当释尘昧。"
  },
  {
    "title": "临高台",
    "author": "王勃",
    "dynasty": "唐代",
    "content": "临高台，高台迢遰绝浮埃。瑶轩绮构何崔嵬，鸾歌凤吹清且哀。俯瞰长安道，萋萋御沟草。斜对甘泉路，苍苍茂陵树。高台四望同，帝乡佳气郁葱葱。紫阁丹楼纷照耀，璧房锦殿相玲珑。东弥长乐观，西指未央宫。赤城映朝日，绿树摇春风。旗亭百隧开新市，甲第千甍分戚里。朱轮翠盖不胜春，叠榭层楹相对起。复有青楼大道中，绣户文窗雕绮栊。锦衾夜不襞，罗帷昼未空。歌屏朝掩翠，妆镜晚窥红。为君安宝髻，蛾眉罢花丛。尘间狭路黯将暮，云间月色明如素。鸳鸯池上两两飞，凤凰楼下双双度。物色正如此，佳期那不顾。银鞍绣毂盛繁华，可怜今夜宿娼家。娼家少妇不须颦，东园桃李片时春。君看旧日高台处，柏梁铜雀生黄尘。"
  },
  {
    "title": "赠李十四四首 其一",
    "author": "王勃",
    "dynasty": "唐代",
    "content": "野客思茅宇，山人爱竹林。琴尊唯待处，风月自相寻。"
  },
  {
    "title": "相和歌辞。江南弄",
    "author": "王勃",
    "dynasty": "唐代",
    "content": "江南弄，巫山连楚梦，行雨行云几相送。瑶轩金谷上春时，玉童仙女无见期。紫露香烟眇难托，清风明月遥相思。遥相思，草徒绿，为听双飞凤凰曲。"
  },
  {
    "title": "春日宴乐游园赋韵得接字",
    "author": "王勃",
    "dynasty": "唐代",
    "content": "帝里寒光尽，神皋春望浃。梅郊落晚英，柳甸惊初叶。流水抽奇弄，崩云洒芳牒。清尊湛不空，暂喜平生接。"
  },
  {
    "title": "泥谿",
    "author": "王勃",
    "dynasty": "唐代",
    "content": "弭棹凌奔壑，低鞭蹑峻岐。江涛出岸险，峰磴入云危。溜急船文乱，岩斜骑影移。水烟笼翠渚，山照落丹崖。风生蘋浦叶，露泣竹潭枝。泛水虽云美，劳歌谁复知。"
  },
  {
    "title": "上巳浮江宴韵得遥字",
    "author": "王勃",
    "dynasty": "唐代",
    "content": "上巳年光促，中川兴绪遥。绿齐山叶满，红泄片花销。泉声喧后涧，虹影照前桥。遽悲春望远，江路积波潮。"
  },
  {
    "title": "观佛迹寺",
    "author": "王勃",
    "dynasty": "唐代",
    "content": "莲座神容俨，松崖圣趾馀。年长金迹浅，地久石文疏。颓华临曲磴，倾影赴前除。共嗟陵谷远，俄视化城虚。"
  },
  {
    "title": "河阳桥代窦郎中佳人答杨中舍",
    "author": "王勃",
    "dynasty": "唐代",
    "content": "披风听鸟长河路，临津织女遥相妒。判知秋夕带啼还，那及春朝携手度。"
  },
  {
    "title": "散关晨度",
    "author": "王勃",
    "dynasty": "唐代",
    "content": "关山凌旦开，石路无尘埃。白马高谭去，青牛真气来。重门临巨壑，连栋起崇隈。即今扬策度，非是弃繻回。"
  },
  {
    "title": "山亭夜宴",
    "author": "王勃",
    "dynasty": "唐代",
    "content": "桂宇幽襟积，山亭凉夜永。森沉野径寒，肃穆岩扉静。竹晦南汀色，荷翻北潭影。清兴殊未阑，林端照初景。"
  },
  {
    "title": "寻道观",
    "author": "王勃",
    "dynasty": "唐代",
    "content": "芝廛光分野，蓬阙盛规模。碧坛清桂阈，丹洞肃松枢。玉笈三山记，金箱五岳图。苍虬不可得，空望白云衢。"
  },
  {
    "title": "九日怀封元寂",
    "author": "王勃",
    "dynasty": "唐代",
    "content": "九日郊原望，平野遍霜威。兰气添新酌，花香染别衣。九秋良会少，千里故人稀。今日龙山外，当忆雁书归。"
  },
  {
    "title": "八仙径",
    "author": "王勃",
    "dynasty": "唐代",
    "content": "柰园欣八正，松岩访九仙。援萝窥雾术，攀林俯云烟。代北鸾骖至，辽西鹤骑旋。终希脱尘网，连翼下芝田。"
  },
  {
    "title": "晚留凤州",
    "author": "王勃",
    "dynasty": "唐代",
    "content": "宝鸡辞旧役，仙凤历遗墟。去此近城阙，青山明月初。"
  },
  {
    "title": "上刘右相书",
    "author": "王勃",
    "dynasty": "唐代",
    "content": "　　盖闻圣人以四海为家，英宰与千龄合契。用能不行而至，春霆仗天地之威；以息相吹，时雨郁山川之兆。故有元蛟晚集，凭鹤鼎而先鸣；苍兕晨惊，运龙韬而首出。并能风腾雾跃，指麾成烈士之功；蠖屈虬奔，谈笑坐群卿之右。未如越苍海，弃行间，排紫微，谒天子。於是遭不讳之主，拥非常之位。龙章凤黻照其前，锵金鸣玉叠其後。三灵叶赞，超然奉天下之图；四海承平，高步取寰中之托。君侯之富贵足矣，圣朝之付遇深矣。　　故知阳侯息浪，长鲸卧横海之鳞；风伯停机，大鹏铩垂天之翼。及其投形巨壑，触丹浦而雷奔；假势灵飚，指青霄而电击。神气洋洋，谓鳞翮使之然也。殊不知两仪超忽，动止系於无垠；万化纠纷，舒卷存乎非我。是以陈平昔之智士也，俯同降卒；百里奚曩之达人也，亲为饿隶。当其背强敌，转康衢，雄虑耿於风?，危途迫於朝夕，岂自期荣称相府，西藩开虎据之图；宠冠斋坛，东向举能飞之策？顾盼可以荡川岳，咄嗟可以降雷雨。遂令用与不用，是非於楚汉之间；知与不知，得失於虞秦之际。故曰：死生有数，审穷达者系於天；材运相符，决行藏者定於已。君侯足下可不谓然乎？　　借如勃者，眇小之一书生耳，曾无击钟鼎食之荣，非有南邻北阁之援。山野悖其心迹，烟雾养其神爽。未尝降身摧气，逡巡於列相之门；窃誉干时，匍匐於群公之室。所以慷慨於君侯者，有气存乎心耳。实以四海兄弟，齐远契於萧、韩；千载风?，托神知於管、鲍。不然，则荷裳桂楫，拂衣於东海之东；菌阁松楹，高枕於北山之北。焉复区区屑屑，践名利之门哉？　　至尊以摇河徙岳之威，当立地开天之运。圣人有作，群材毕举。星辰入仕，揖让朱鸟之门；风雨称臣，奔走苍龙之阙。方欲停旒金室，引成康於已往；辟纩瑶林，复尧舜於兹日，可谓明明穆穆，尽天子之容貌矣。　　抑尝闻之：丹山九仞，烟峰非数篑之功；紫极千门，?台俟万楹之力。故天下至旷，神器不可独专；天道无私，元勋有待而立。《书》曰：「元首明哉！股肱良哉！」好问则裕，自用则小。况掌万国之权，受一人之宠，动见臧否，言知利害。君侯足下何时易耶？虽国有大命，不资童子之言；而恭此小心，敢进狂夫之说？伏见辽阳未靖，大军频进，有识寒心，群黎破胆。昔明王之制国也，自近而及远，先仁而後罚，徵实则郊存，徇名则功浅。是以农疏十野，仅逾重石之乡；禹截九州，不叙流沙之境。岂才不及而智有遗哉？将以辨离方而存正功也。虽至人无外，甲兵曜天子之威；王事有征，金鼓发将军之气。而长城在界，秦汉所以失全昌；巨海横流，天地所以限殊俗。辟土数千里，无益神封；勒兵十八万，空疲帝卒。惊烽走传，骇秦洛之；飞刍免粟，竭淮海之费。於是乘奸放命者出绳纟墨以生威。因公挟私者入闾阎而竞法。虽一物失所，太阶延旰食之忧；而百战方雄，中国鲜终年之乐。图得而不图失，知利而不知害。移手足之病，成心腹之疾。征税屈於东西，威信蹇於表里。语曰：「胜之不武，不胜为辱，天下之责，四面至矣。」诚可远凝高策，上荐忠言，决人事於去就，合天情於终始。遂令回麾转檄，背青邱而骛；列障分亭，巡苍波而守。昔者齐侯以力，方城为楚国之辞；虞帝崇文，苗人失洞庭之险。况乎仗德绥乱，以直乘邪，明逆顺之端，耸华夷之望，虽复舳舻沸海，旌旗触天，铁山四面，金城千里，亦不能为敌人计矣。此君侯之未谕一也。　　盖闻星回日运，御洪荒者贞夫一；电照风行，制寥廓者归乎静。《易》曰：「复其见天地之心乎？」语曰：「动之斯和，绥之斯来。」是知源洁则流清，形端则影直，大道起而仁义息，神化周而市狱定。虽复体元立教，眚灾耀知远之书；顺时宰物，宥罪发精微之典。而况浇风易渐，淳化难归？孔明耿介於当朝，子舆殷勤於易箦，盖有由也。伏见边凶尚梗，殊恩屡发，亡命山泽者，日月相趋，朝脱桎梏，夕还囹圄。奸徒抱袂因时立侥幸之谋；顽夫顿足，中路纡吁嗟之惨。皆由宽胜於猛，人迷所习，劝沮不彰，廉耻相冒。亦有公卿失职，耻受符之任；郎宫有衅，俯舍铜墨之荣。又焉可以宏长风流，抑扬众务者也？且夫朽索充羁，不收奔马之逸；轻缗振网，或随吞舟之势。况非常之化，方洽於齐人；无妄之恩，乃及於群小。将恐匡衡、管仲，复灵诏於下泉矣。古之善为国者不然。信赏而必罚，道德而齐礼，泽配风雨而无曲惠，威振雷霆而绝私戮。交书耸币，伏慈厚之师；投金散璧，树仁明之长。故虽开衢室，盖明堂，亦将四三皇而六五帝矣，此君侯之未谕二也。　　盖《易》曰：「天地之大德曰生，圣人之大宝曰位，何以守位曰仁，何以聚人曰财。」是知发挥地利，农桑启其业；振荡天功，泉贝流其用。伏睹前制屡扰，事非画一，廛市萧然，人情怪动，夫烦简并用，未尽交易之宜；轻重齐行，适启兼并之路。於是连掩者，闭肆而乘其屈；布衣韦带者，阖门而受其困。五方竞爽，务浅术以相雄；百郡争胜，驱末技而成弊。田夫织妇，衣食鲜终朝之给；巨驵洪商。舆马挟封君之势，盖有由来矣。故曰国储阙於九载，则公上无所给；家廪乏於三年，则妻子非其有。夫阴阳覆逆，天地之常数；百六运穷，汤尧所不免。一旦洪泉决地，大旱焦山，风雨於一岁之间，霜雹於数州之境。繁运广役，首尾於中外；沓税增徭，日夕们都鄙。燮阴阳者，将何以处之？一夫窃议，公之盛德亏矣。愚谓严程峻法，绝轻陋之货，则奸之源塞矣。沿风正典，重耕耘之务，则邪赢之计沮矣。然後远宏教旨，大变流俗，法立有犯而必施，令出唯行而不返。违公窃铸者，具五刑之戮；因时力田者，悬一命之赏。不然，则贾生、晃错，复流涕而言矣，此君侯之未谕三也。　　嵩衡不拒细壤，故能崇其峻；江海不让纤流，所以存其广。是以星台晓辟，上台忘吐握之劳；月殿宵兴，中宇轸山林之慕。知夫御天下者，必待人也。《诗》曰：「济济多士，文王以宁。未见君子，忧心如醉。」伏见皇明远烛，帝采遐宣，张乐岱郊，腾勋社首。徵廉察孝，瑶坛虚不次之阶；署行议年，检动非常之诏。天下可谓幸甚矣。於是友月朋霞之客，背青皋而至；冯唐颜驷之才，排紫阁而集。夫岂知终始异数，泾渭同流，萝薜失图，簪缨解体？惜哉！群英雾散，名侯招蔽善之嫌；天下雷同，君子鲜长鸣之地。而欲招绝足，致真龙，难矣！此君侯之未谕四也。　　《易》曰：「拔茅连茹，以其汇征吉。」岂非顺物不若招类，报国不如进贤。阳事而雨露归，阴驾凝而风霜厉。莫不观时有记，抚气相求。穷则独善其私，达则兼善天下。而利已疵物者，以自任为身谋；知进忘退者，谓专荣而得计。岂知夫尺波易谢，寸晷难留？陵谷好迁，乾坤忌满？君侯足下出纳王命，升降天衢，激扬凤之前，趋步麟台之上，亦复知天下有遗俊乎？夫心之精微，口不能言也；言之微妙，书不能文也。伏愿辟东阁，开北堂，待之以上宾，期之以国士，使得披肝胆，布腹心，大论古今之利害，高谈帝王之纲纪。然後鹰扬豹变，出蓬户而拜青墀；附景抟风，舍苔衣而见绛阙。幸甚！斯不为难矣。庶几乎卵不弃，终感元枵之精；骏骨时收，或致飞黄之锡。书生王勃死罪死罪再拜。"
  },
  {
    "title": "怀仙",
    "author": "王勃",
    "dynasty": "唐代",
    "content": "鹤岑有奇径，麟洲富仙家。紫泉漱珠液，玄岩列丹葩。常希披尘网，眇然登云车。鸾情极霄汉，凤想疲烟霞。道存蓬瀛近，意惬朝市赊。无为坐惆怅，虚此江上华。"
  },
  {
    "title": "三月曲水宴得烟字",
    "author": "王勃",
    "dynasty": "唐代",
    "content": "彭泽官初去，河阳赋始传。田园归旧国，诗酒间长筵。列室窥丹洞，分楼瞰紫烟。萦回亘津渡，出没控郊鄽。凤琴调上客，龙辔俨群仙。松石偏宜古，藤萝不记年。重檐交密树，复磴拥危泉。抗石晞南岭，乘沙眇北川。傅岩来筑处，磻谿入钓前。日斜真趣远，幽思梦凉蝉。"
  },
  {
    "title": "焦岸早行和陆四",
    "author": "王勃",
    "dynasty": "唐代",
    "content": "侵星违旅馆，乘月戒征俦。复嶂迷晴色，虚岩辨暗流。猿吟山漏晓，萤散野风秋。故人渺何际，乡关云雾浮。"
  },
  {
    "title": "伤裴录事丧子",
    "author": "王勃",
    "dynasty": "唐代",
    "content": "兰阶霜候早，松露穸台深。魄散珠胎没，芳销玉树沉。露文晞宿草，烟照惨平林。芝焚空叹息，流恨满籝金。"
  },
  {
    "title": "饯韦兵曹",
    "author": "王勃",
    "dynasty": "唐代",
    "content": "征骖临野次，别袂惨江垂。川霁浮烟敛，山明落照移。鹰风凋晚叶，蝉露泣秋枝。亭皋分远望，延想间云涯。"
  },
  {
    "title": "羁游饯别",
    "author": "王勃",
    "dynasty": "唐代",
    "content": "客心悬陇路，游子倦江干。槿丰朝砌静，筱密夜窗寒。琴声销别恨，风景驻离欢。宁觉山川远，悠悠旅思难。"
  },
  {
    "title": "赠李十四四首 其三",
    "author": "王勃",
    "dynasty": "唐代",
    "content": "乱竹开三径，飞花满四邻。从来扬子宅，别有尚玄人。"
  },
  {
    "title": "寺中观卧像",
    "author": "王勃",
    "dynasty": "唐代",
    "content": "净宇流金□，直诚翳宝床。自应归寂灭，非是倦津梁。"
  },
  {
    "title": "幽居",
    "author": "韦应物",
    "dynasty": "唐代",
    "content": "贵贱虽异等，出门皆有营。独无外物牵，遂此幽居情。微雨夜来过，不知春草生。青山忽已曙，鸟雀绕舍鸣。时与道人偶，或随樵者行。自当安蹇劣，谁谓薄世荣。"
  },
  {
    "title": "别人四首 其一",
    "author": "王勃",
    "dynasty": "唐代",
    "content": "久客逢馀闰，他乡别故人。自然堪下泪，谁忍望征尘。"
  },
  {
    "title": "始平晚息",
    "author": "王勃",
    "dynasty": "唐代",
    "content": "观阙长安近，江山蜀路赊。客行朝复夕，无处是乡家。"
  },
  {
    "title": "扶风昼届离京浸远",
    "author": "王勃",
    "dynasty": "唐代",
    "content": "帝里金茎去，扶风石柱来。山川殊未已，行路方悠哉。"
  },
  {
    "title": "上巳浮江宴韵得址字",
    "author": "王勃",
    "dynasty": "唐代",
    "content": "披观玉京路，驻赏金台址。逸兴怀九仙，良辰倾四美。松吟白云际，桂馥青溪里。别有江海心，日暮情何已。"
  },
  {
    "title": "铜雀妓二首 其一",
    "author": "王勃",
    "dynasty": "唐代",
    "content": "妾本深宫妓，曾城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。"
  },
  {
    "title": "杂曲歌辞。杂曲",
    "author": "王勃",
    "dynasty": "唐代",
    "content": "智琼神女，来访文君。蛾眉始约，罗袖初薰。歌齐曲韵，舞乱行分。若向阳台荐枕，何啻得胜朝云。"
  },
  {
    "title": "山居晚眺赠王道士",
    "author": "王勃",
    "dynasty": "唐代",
    "content": "金坛疏俗宇，玉洞侣仙群。花枝栖晚露，峰叶度晴云。斜照移山影，回沙拥籀文。琴尊方待兴，竹树已迎曛。"
  },
  {
    "title": "广州宝庄严寺舍利塔碑",
    "author": "王勃",
    "dynasty": "唐代",
    "content": "　　昔者，万人疾疫，神农鞭草而救之；四维凋瘵，夏禹刊木以除之。岂非物外其性，则道功出，事愆其和，则任迹著。傍稽素篆，仰叩元扉，即时义而规大觉。因彝伦而伫真谛。向使三灾克殄，八正咸修，人握戒珠，家藏宝印，则三十二相，不可得而视也；八万四千法，不可得而闻也。然则圣人以运否而生，佛机以道丧而显。况迦维授手，摩竭推心，高张妙用之功，自拯横流之弊，盖不获己，岂徒然哉？故能业拥大千，化形真一，由乐推而起七觉，因来苏而坐三昧。发挥五演，以寂灭为身常；提挈四流，用慈悲为化迹。黑风宵遁，波旬忘反噬之心；绿沼晨开，天常识问津之所。括夷涂于九相，蹇步其安；纳慧晷于重昏，迷方自晓。大矣哉！应物而起，兴运而终，至自于昆冥，复归于无后。虽金沙宴驾，双林无可作之期；而玉牒遗文，六尘有经行之俗。象法不可以无主，微言不可以遂丧。六千罗汉，竞结香缘；五百仙人，分开讲肆；星龛月殿，俄盈震旦之墟；凤刹蜺旌，坐遍阎浮之域。屈伸阖辟，其道大矣哉！　　夫宝庄严寺舍利塔者，梁大同三年（537年），内道场沙门云裕法师所立也。其琅邪贵族，则汉庭峻节，祖德犹传；《梁甫》高吟，嘉声未遂。法师夙登真地，深入慧门，照果业于三明，拂尘劳于八解。羊车绮岁，悬欣半月之词；凤阁觿年，已振弥天之响。道惟坚固，行乃头陀。百结斯安，斥罗绡而不御；十珍虽贵，对藜藿而甘心。于时以丕应天人，大宏缁侣；法师至诚幽感，独步元宗。岂直王公钦振锡之风；固亦天子，降同舆之礼。宝瓶宵注，则雨露随轩；玉柄朝撝，则风霜满席。既而素怀有在，潜营摈俗之图；爰定我居，首托栖霞之寺。尔乃岩开石溜，邑跨金陵。鱼峰多赞呗之欢，虎溪有送迎之限。紫箩山径，居藏胜缘；青松磵户，坐谐幽致，枕石濑流者久之。　　原夫见化有缘，应身欲谢；昊天罔极，追怀自远。故有诸天会聚，共位神光，列国交兵，独超尘劫。译求其致，岂不深哉？然则麟风下灵，犹称瑞贶；玉石微玩，尚腾精彩。亦有楚铎沦照，擢紫霭以冲星；周鼎沉华，吐黄云而喷景。诚浩作者之述，足称希代之贵。况乎释迦妙相，如来真骨，虽八万四千之宝塔，散在群方；而九十二道之灵虹，终闻间出。立诚斯应，瞻庭庑而时逢；非德不邻，历山川而罕致。是以优填顿颡，思存电下之光；波匿投身，愿奉岩间之影。粤在梁武，精求不暇，以为秦登碣石，而事止寻仙；汉索瀛洲，而心非好善，于是斋筵凤设，上祈忉利之宫；讲帐星随，下请龙王之藏。轻赍棹海，重赏梯山，庶玉匣之全移，幸金棺之半启。以法师智遗人我，识洞幽明；思假妙因，冀通灵感。爰承纶綍，载践沦溟。过石门而右指，历铜标而左顾。乘桴月溯，戒楫星沼。相彼遐陬，实维荒裔。一音演说，本承听教之乡；五日继明，素隔照临之域。珍奇乃萃，圣德攸传。则知有感必臻，信覃幽境，不行而至，岂隔殊方？法师既达国城，式敷朝命。受铣筐而顶礼，抚瑶缄而跪发。尽收其宝，重载而归。亦犹珠匿弊衣，须马鸣而后用；金藏陋宇，待龙树而方开。梁氏之都，妙算而仰神光，家之繇也。炎凉可质，往返九十旬；楫柂不辍。风潮八千里。以大同三载，届于兹邑。法师性丰幽澹，质固虚羸，绵历是淹，疲疴屡积。维摩见病，益伸方便之门；道安谢归，思远朝庭之事。愿居此刹，有诏许焉。仍分舍利，俾宏真福。　　国惟瓯骆，郡实番禺。尔其封疆跨蹑之壮，海陆会同之冲，上当星纪，下裂坤维。阶百越而邻三吴，轵雕题而辄交趾。神仙气色，汀洲建不死之乡；舜禹精灵，原隰现行宫之地。闾阎雾扑，士女云流。讴歌有霸道之余，毗俗得华风之杂。蜃楼高峙，犹埋夕帐；螺台峻积，尚识朝基。信夷夏之奥区，而仙灵之窟宅也。此寺乃曩在宋朝，早延题目。法师聿提神足，愿启规模，爰于殿前，更须弥之塔。因缘盛力，人以子来。征日官而正墨，集风师而举草。育王奔命，扫地户而献神兵；梵事驰心，感天官而下灵匠。崇阶遽积，宝树俄周，不殊仙造，还如涌出。故其粉画之妙、丹青之要，璇基岌其六峙，琱关纷其四照。仙楹架雨，若披云翳之宫；采槛临风，似遏扶摇之路。散华珰于月径，璧合非遥；拨罾网于星浔。珠连可验。玉虬承溜。傃云窦而将骞，金爵提甍，拂烟衢而待翥。瑶窗绣户，洞达交辉；方井圆泉，参差倒景。雕镌备勒，飞禽走兽之奇；藻绘争开，复地重天之变。悬梁九息，良马踆走而未穷；迭蹬三休，的卢骋犍而知倦。是栖银椁，用府琼函，采舍卫之遗模，得浮图之故事。爰自梁末，以迄皇初，城邑屡新，轩墀若旧。虽复百魔蜩沸，听鼓铎而怀音；六贼蜂屯，仰椽栾而革面。多回净施，罕犯仁宫。则知遐吹所会，斯同偃草；慈云所润，岂直流根？故能比蜀守之祠堂，长为典制；均鲁王之秘殿，若有明征。宜其作镇一隅，俯炎荒而独秀；盘基有地，冠终古而长存者乎？　　国家业拥太初，事用皇极。高祖以援危拨乱，伏紫气而登三；太宗以端拱继明，自黄离而用九。皇上缵乾坤之令业，振文武之英风。太阶平而百度理，中国定而兆人乐。时和岁阜，邑颂涂歌。以五刑不用，六械徒设。舟车四达，谁论贡赋之差；襟带八荒，非复华夷之隔。天宝降，地符升，水石甄祉，飞沈效庆。虽叶和制变，实赖交思之功；而持盈守成，亦资连帅之助。　　大中大夫使持节广韶等州都督李某，早登清贯，夙践崇轩。嘉猷迥发于天朝，善政果行于期月。越溪仙锷，吐光芒而骇人；岱岭寒松，排风飚以成性。美哉！称由功著。鹘响彻于云霄；方为时须，熊轼疲于道路。广陵单毂，如送张纲；渤海乱绳，复思龚遂。王尊皂盖，欣临折坂之前；吴隐朱輧，更集贪泉之右。高风夙著，佛化横飞，群盗屏迹而归农，奸吏闻风而去职。京坻坐积，圄犴潜回。汲黯之卧淮扬，直闻清净；王堂之居汝郡，但举贤良。用能使槛阱不施，猛兽巡江而远窜，市廛无扰，商旅倍道而相欢。飓风寝毒，炎埃罢厉。人称有道，家实无为。加以援翰写心，自契真廉之旨，高谈见意，不逾元默之津。学究儒林，真穷释部；知通人事，且味禅宗。道可以知归，物繇其显会。　　是岁也。忽于此塔，重睹神光，玉林照灼，金山具足。倏来忽往，类奔电之舍云，吐焰流精，若繁星之转汉。倾都共仰，溢郭周宽，士女几乎数里，光景动乎七重，实孟冬之日也。观夫至道不私，瑞生必由乎乐国；庆基有会，福至必依于善人。自非化足动微，教非饰迹，何以发真如之盛契，壮实相之辉华？在昔凤集颖川，宣后归功于良守；龙游湘浦，章帝布德于贤臣。历选前猷，兹为故实，然后上和下睦，主圣臣良。灭火返风，虽有辞于进壤，母修子应，亦何愧于当仁？至于百越衣缨，三阁耆老。或代传篁竹，气推丹桂之城；家擅芝兰，名动苍梧之野。出平原而祛甲，拥崇闼以鸣钟。并为蕃部之恩，亲睹招提之瑞。同祈介福，共济斋坛，罄龙象于南洲，尽衣钵于西竺。会吞方丈，供备孟兰。法鼓振而沙界肃，洪钟锵而铁围净。妙财爰舍，法施争流。华毂牣于香城，文驷填宝厩。镪藏巨亿，更入僧田；价直百千，还登佛座。岂徒照车十乘，列隋氏之明珠，盈篚万金，积大颠之宝具而已？　　朝散大夫守长史某，地乘华绪，价偃名流。豫章擢而成干，骐骥生而蹑影。山涛天骨，无情吏隐之间；王衍风神，自出尘埃之表。自忝荣岭海，作式瀛幽。略其小术，包其大体。振温良之逸步，得毗赞之宏纲。布道移风，善宠邦政，归休置驿，独守家声。然而野老行歌，虽致功于露冕，蕃君坐啸，固藉美于题舆。化成异壤，抑由同德。故能道扬法教，挥斥盖缠，家怀方广之恩。人慕韦陀之学，传灯继爌，曳组成阴。下逮府僚，旁周县采，并志熏修，同希福慧。　　时有明威将军行禺府折冲都尉李公，天子之旧属，朝庭之夙将也。灵根自远，圣族多奇，受睇盻于甘泉，奉衣缨于平乐。青龙带剑，先超殿阁之荣；白虎衔珠，早陟斋坛之宠，自招皇诞，作镇边城。湟水楼船，遂劳都尉；灞陵车马，尚识将军。魂惊断雁之峰，恩尽沉鸢之浦。濡鳞涸辙，处定水而弥勤；抚翼香林，在穷途而更切。频光法会，荐委珠珍，护持攸仰，招提是属。其兆基也如此，经纶黼藻，其大矣域！爰有上座宝轮等，并妙根宿值，胜果将圆，翰飞般若之林，高步檀那之舍。慈矜密洞，散明月于谈筵；智锷相辉，化繁霜于宝刃。思琱琬琰，式播徽猷。弟子家嗣太丘，忝闺门之薄宦；地连睢涣，窃藻绘之余工，爰托下才，用旌高躅。岂知仲宣旅泊，方衔深井之悲；长聊罢归，空负凌云之气。我之怀矣，乃作铭曰：　　太息颓运 嗟乎失道 德弊为仁 物壮则老 絷猿情暗 求鸮计早 赤水沉珠 玄丘坠宝 皇矣妙觉 蒸然应期 宗深微妙 业奥慈悲 燃灯匡俗 舍筏济时 湼槃不住 般若无思 俯迹见生 和光不灭 色音虽昧 规模尚切 猗欤上人 穆彼维新 智倾八藏 心超六尘 凄凉毁宅 解脱迷津 鸿冥伫想 龙蛰存身 青盖遗邦 黄旗故服 原隰形势 江山重复 礀户秋月 岩磐夜烛 鼓钟于宫 声闻于外 聿求紫闼 言寻丹濑 绝域栖遑 惊涛颠沛 至诚冥感 神珍显会 甄陶设险 翼轸疏源 尉佗馀国 卢循旧边 邑居雄盛 人物殷全 是维乐土 实曰龙川 护持灵刹 庄严宝塔 基构鼎新 亭栾栌嶪 奔日宵排 归云晓纳 架壁三休 连甍四合 分惟星纪 境控天池 栋宇緜邈 衡津推移 神机丕应 瑞景潜仪 光合玉庑 彩动金枝 凡我寮庶 同嗟权实 周顗情勤 王蒙思逸 咫尺幽楗 往来灵室 共阴法堂 俱归慧日 四维信受 三明宏益 贝叶纷纶 龙华舄奕 讲肆宏敞 斋筵巨翼 供引纯陀 饭回香积 天人合契 幽显同心 倾家奉贿 破产移琛 轩裳敻鹜 缨佩交临 兰薰习远 檀那意深 伟哉连率 冲乎德化 职重隼裳 秩遵熊驾 酌贪贻则 还淳息诈 道济香城 祯凝宝舍 琳琅什种 杞梓缁徒 调轻僧会 辨折文殊 奔螭易失 令鼠难拘 愿刊贞珉 永冠康衢 伊我穷途 欣兹胜谒 文休泛海 仲翔游越 尚想知音 有怀明发 谬为雅顾 叨陪天骨 爰抽弱翰 式叙高纵 孤音易竭 独赏难逢 思起王粲 悲生蔡邕 岂无章甫 谁适为容"
  },
  {
    "title": "宫词二首·其一",
    "author": "张祜",
    "dynasty": "唐代",
    "content": "故国三千里，深宫二十年。一声何满子，双泪落君前。"
  },
  {
    "title": "正月十五夜灯",
    "author": "张祜",
    "dynasty": "唐代",
    "content": "千门开锁万灯明，正月中旬动帝京。三百内人连袖舞，一时天上著词声。"
  },
  {
    "title": "题金陵渡",
    "author": "张祜",
    "dynasty": "唐代",
    "content": "金陵津渡小山楼，一宿行人自可愁。潮落夜江斜月里，两三星火是瓜洲。"
  },
  {
    "title": "集灵台·其二",
    "author": "张祜",
    "dynasty": "唐代",
    "content": "虢国夫人承主恩，平明骑马入宫门。却嫌脂粉污颜色，淡扫蛾眉朝至尊。"
  },
  {
    "title": "纵游淮南",
    "author": "张祜",
    "dynasty": "唐代",
    "content": "十里长街市井连，月明桥上看神仙。人生只合扬州死，禅智山光好墓田。"
  },
  {
    "title": "宫词二首",
    "author": "张祜",
    "dynasty": "唐代",
    "content": "故国三千里，深宫二十年。一声何满子，双泪落君前。自倚能歌日，先皇掌上怜。新声何处唱，肠断李延年。"
  },
  {
    "title": "赠内人",
    "author": "张祜",
    "dynasty": "唐代",
    "content": "禁门宫树月痕过，媚眼惟看宿鹭窠。斜拔玉钗灯影畔，剔开红焰救飞蛾。"
  },
  {
    "title": "集灵台·其一",
    "author": "张祜",
    "dynasty": "唐代",
    "content": "日光斜照集灵台，红树花迎晓露开。昨夜上皇新授箓，太真含笑入帘来。"
  },
  {
    "title": "题松汀驿",
    "author": "张祜",
    "dynasty": "唐代",
    "content": "山色远含空，苍茫泽国东。海明先见日，江白迥闻风。鸟道高原去，人烟小径通。那知旧遗逸，不在五湖中。"
  },
  {
    "title": "雨霖铃",
    "author": "张祜",
    "dynasty": "唐代",
    "content": "雨霖铃夜却归秦，犹见张徽一曲新。长说上皇和泪教，月明南内更无人。"
  },
  {
    "title": "相和歌辞·雁门太守行",
    "author": "张祜",
    "dynasty": "唐代",
    "content": "城头月没霜如水，趚趚蹋沙人似鬼。灯前拭泪试香裘，长引一声残漏子。驼囊泻酒酒一杯，前头啑血心不回。寄语年少妻莫哀，鱼金虎竹天上来，雁门山边骨成灰。"
  },
  {
    "title": "樱桃",
    "author": "张祜",
    "dynasty": "唐代",
    "content": "石榴未拆梅犹小，爱此山花四五株。斜日庭前风袅袅，碧油千片漏红珠。"
  },
  {
    "title": "破阵乐",
    "author": "张祜",
    "dynasty": "唐代",
    "content": "秋风四面足风沙，塞外征人暂别家。千里不辞行路远，时光早晚到天涯。"
  },
  {
    "title": "筝",
    "author": "张祜",
    "dynasty": "唐代",
    "content": "绰绰下云烟，微收皓腕鲜。夜风生碧柱，春水咽红弦。翠佩轻犹触，莺枝涩未迁。芳音何更妙，清月共婵娟。"
  },
  {
    "title": "杭州开元寺牡丹",
    "author": "张祜",
    "dynasty": "唐代",
    "content": "浓艳初开小药栏，人人惆怅出长安。风流却是钱塘寺，不踏红尘见牡丹。"
  },
  {
    "title": "题王右丞山水障二首",
    "author": "张祜",
    "dynasty": "唐代",
    "content": "精华在笔端，咫尺匠心难。日月中堂见，江湖满座看。夜凝岚气湿，秋浸壁光寒。料得昔人意，平生诗思残。 右丞今已殁，遗画世间稀。咫尺江湖尽，寻常鸥鸟飞。山光全在掌，云气欲生衣。以此常为玩，平生沧海机。"
  },
  {
    "title": "送杨秀才游蜀",
    "author": "张祜",
    "dynasty": "唐代",
    "content": "鄂渚逢游客，瞿塘上去船。峡深明月夜，江静碧云天。旧俗巴渝舞，新声蜀国弦。不堪挥惨恨，一涕自潸然。"
  },
  {
    "title": "琴曲歌辞。司马相如琴歌",
    "author": "张祜",
    "dynasty": "唐代",
    "content": "凤兮凤兮非无凰，山重水阔不可量。梧桐结阴在朝阳，濯羽弱水鸣高翔。"
  },
  {
    "title": "赠窦家小儿",
    "author": "张祜",
    "dynasty": "唐代",
    "content": "深绿衣裳小小人，每来听里解相亲。天生合去云霄上，一尺松栽已出尘。"
  },
  {
    "title": "隋堤怀古",
    "author": "张祜",
    "dynasty": "唐代",
    "content": "隋季穷兵复浚川，自为猛虎可周旋。锦帆东去不归日，汴水西来无尽年。本欲山河传百二，谁知钟鼎已三千。那堪重问江都事，回望空悲绿树烟。"
  },
  {
    "title": "题杭州孤山寺",
    "author": "张祜",
    "dynasty": "唐代",
    "content": "楼台耸碧岑，一径入湖心。不雨山长润，无云水自阴。断桥荒藓涩，空院落花深。犹忆西窗月，钟声在北林。"
  },
  {
    "title": "京城寓怀",
    "author": "张祜",
    "dynasty": "唐代",
    "content": "三十年持一钓竿，偶随书荐入长安。由来不是求名者，唯待春风看牡丹。"
  },
  {
    "title": "观魏博何相公猎",
    "author": "张祜",
    "dynasty": "唐代",
    "content": "晓出禁城东，分围浅草中。红旗开向日，白马骤迎风。背手抽金镞，翻身控角弓。万人齐指处，一雁落寒空。"
  },
  {
    "title": "读池州杜员外杜秋娘诗",
    "author": "张祜",
    "dynasty": "唐代",
    "content": "年少多情杜牧之，风流仍作杜秋诗。可知不是长门闭，也得相如第一词。"
  },
  {
    "title": "题润州金山寺",
    "author": "张祜",
    "dynasty": "唐代",
    "content": "一宿金山寺，超然离世群。僧归夜船月，龙出晓堂云。树色中流见，钟声两岸闻。翻思在朝市，终日醉醺醺。"
  },
  {
    "title": "梦江南",
    "author": "张祜",
    "dynasty": "唐代",
    "content": "行吟洞庭句，不见洞庭人。尽日碧江梦，江南红树春。"
  },
  {
    "title": "孟才人叹",
    "author": "张祜",
    "dynasty": "唐代",
    "content": "偶因歌态咏娇嚬，传唱宫中十二春。却为一声河满子，下泉须吊旧才人。"
  },
  {
    "title": "华清宫四首",
    "author": "张祜",
    "dynasty": "唐代",
    "content": "风树离离月稍明，九天龙气在华清。宫门深锁无人觉，半夜云中羯鼓声。天阙沈沈夜未央，碧云仙曲舞霓裳。一声玉笛向空尽，月满骊山宫漏长。红树萧萧阁半开，上皇曾幸此宫来。至今风俗骊山下，村笛犹吹阿滥堆。水绕宫墙处处声，残红长绿露华清。武皇一夕梦不觉，十二玉楼空月明。"
  },
  {
    "title": "和杜牧之齐山登高",
    "author": "张祜",
    "dynasty": "唐代",
    "content": "秋溪南岸菊霏霏，急管繁弦对落晖。红叶树深山径断，碧云江静浦帆稀。不堪孙盛嘲时笑，愿送王弘醉夜归。流落正怜芳意在，砧声徒促授寒衣。"
  },
  {
    "title": "相和歌辞·玉树后庭花",
    "author": "张祜",
    "dynasty": "唐代",
    "content": "轻车何草草，独唱后庭花。玉座谁为主，徒悲张丽华。"
  },
  {
    "title": "信州水亭",
    "author": "张祜",
    "dynasty": "唐代",
    "content": "南檐架短廊，沙路白茫茫。尽日不归处，一庭栀子香。"
  },
  {
    "title": "相和歌辞·从军行",
    "author": "张祜",
    "dynasty": "唐代",
    "content": "少年金紫就光辉，直指边城虎翼飞。一卷旌收千骑虏，万全身出百重围。黄云断塞寻鹰去，白草连天射雁归。白首汉廷刀笔吏，丈夫功业本相依。"
  },
  {
    "title": "江南逢故人",
    "author": "张祜",
    "dynasty": "唐代",
    "content": "河洛多尘事，江山半旧游。春风故人夜，又醉白蘋洲。"
  },
  {
    "title": "箫",
    "author": "张祜",
    "dynasty": "唐代",
    "content": "清籁远愔愔，秦楼夜思深。碧空人已去，沧海凤难寻。杳妙和云绝，依微向水沉。还将九成意，高阁伫芳音。"
  },
  {
    "title": "平阴夏日作",
    "author": "张祜",
    "dynasty": "唐代",
    "content": "西来渐觉细尘红，扰扰舟车路向东。可惜夏天明月夜，土山前面障南风。"
  },
  {
    "title": "笙",
    "author": "张祜",
    "dynasty": "唐代",
    "content": "董双成一妙，历历韵风篁。清露鹤声远，碧云仙吹长。气侵银项湿，膏胤漆瓢香。曲罢不知处，巫山空夕阳。"
  },
  {
    "title": "题苏小小墓",
    "author": "张祜",
    "dynasty": "唐代",
    "content": "漠漠穷尘地，萧萧古树林。脸浓花自发，眉恨柳长深。夜月人何待，春风鸟为吟。不知谁共穴，徒愿结同心。"
  },
  {
    "title": "太真香囊子",
    "author": "张祜",
    "dynasty": "唐代",
    "content": "蹙金妃子小花囊，销耗胸前结旧香。谁为君王重解得，一生遗恨系心肠。"
  },
  {
    "title": "听筝（一作题宋州田大夫家乐丘家筝）",
    "author": "张祜",
    "dynasty": "唐代",
    "content": "十指纤纤玉笋红，雁行轻遏翠弦中。分明似说长城苦，水咽云寒一夜风。"
  },
  {
    "title": "杂歌谣辞·苏小小歌",
    "author": "张祜",
    "dynasty": "唐代",
    "content": "车轮不可遮，马足不可绊。长怨十字街，使郎心四散。新人千里去，故人千里来。翦刀横眼底，方觉泪难裁。登山不愁峻，涉海不愁深。中擘庭前枣，教郎见赤心。"
  },
  {
    "title": "觱篥",
    "author": "张祜",
    "dynasty": "唐代",
    "content": "一管妙清商，纤红玉指长。雪藤新换束，霞锦旋抽囊。并揭声犹远，深含曲未央。坐中知密顾，微笑是周郎。"
  },
  {
    "title": "送韦整尉长沙",
    "author": "张祜",
    "dynasty": "唐代",
    "content": "远远长沙去，怜君利一官。风帆彭蠡疾，云水洞庭宽。木客提蔬束，江乌接饭丸。莫言卑湿地，未必乏新欢。"
  },
  {
    "title": "元日仗",
    "author": "张祜",
    "dynasty": "唐代",
    "content": "文武千官岁仗兵，万方同轨奏升平。上皇一御含元殿，丹凤门开白日明。"
  },
  {
    "title": "李谟笛",
    "author": "张祜",
    "dynasty": "唐代",
    "content": "平时东幸洛阳城，天乐宫中夜彻明。无奈李谟偷曲谱，酒楼吹笛是新声。"
  },
  {
    "title": "邮亭残花（一作平原路上题邮亭残花）",
    "author": "张祜",
    "dynasty": "唐代",
    "content": "云暗山横日欲斜，邮亭下马对残花。自从身逐征西府，每到花时不在家。"
  },
  {
    "title": "过石头城",
    "author": "张祜",
    "dynasty": "唐代",
    "content": "累累墟墓葬西原，六代同归蔓草根。唯是岁华流尽处，石头城下水千痕。"
  },
  {
    "title": "峰顶寺",
    "author": "张祜",
    "dynasty": "唐代",
    "content": "月明如水山头寺，仰面看天石上行。夜半深廊人语定，一枝松动鹤来声。"
  },
  {
    "title": "扬州法云寺双桧",
    "author": "张祜",
    "dynasty": "唐代",
    "content": "谢家双植本图荣，树老人因地变更。朱顶鹤知深盖偃，白眉僧见小枝生。高临月殿秋云影，静入风檐夜雨声。纵使百年为上寿，绿阴终借暂时行。"
  },
  {
    "title": "首阳竹",
    "author": "张祜",
    "dynasty": "唐代",
    "content": "首阳山下路，孤竹节长存。为问无心草，如何庇本根。"
  },
  {
    "title": "江上旅泊呈杜员外",
    "author": "张祜",
    "dynasty": "唐代",
    "content": "牛渚南来沙岸长，远吟佳句望池阳。野人未必非毛遂，太守还须是孟尝。江郡风流今绝世，杜陵才子旧为郎。不妨酒夜因闲话，别指东山是醉乡。"
  },
  {
    "title": "题于越亭",
    "author": "张祜",
    "dynasty": "唐代",
    "content": "扁舟亭下驻烟波，十五年游重此过。洲觜露沙人渡浅，树稍藏竹鸟啼多。山衔落照欹红盖，水蹙斜文卷绿罗。肠断中秋正圆月，夜来谁唱异乡歌。"
  },
  {
    "title": "胡渭州",
    "author": "张祜",
    "dynasty": "唐代",
    "content": "杨柳千寻色，桃花一苑芳。风吹入帘里，唯有惹衣香。"
  },
  {
    "title": "舞",
    "author": "李峤",
    "dynasty": "唐代",
    "content": "妙伎游金谷，佳人满石城。霞衣席上转，花岫雪前明。仪凤谐清曲，回鸾应雅声。非君一顾重，谁赏素腰轻。"
  },
  {
    "title": "题真娘墓（在虎丘西寺内）",
    "author": "张祜",
    "dynasty": "唐代",
    "content": "佛地葬罗衣，孤魂此是归。舞为蝴蝶梦，歌谢伯劳飞。翠发朝云在，青蛾夜月微。伤心一花落，无复怨春辉。"
  },
  {
    "title": "洞庭南馆",
    "author": "张祜",
    "dynasty": "唐代",
    "content": "一径逗霜林，朱栏绕碧岑。地盘云梦角，山镇洞庭心。树白看烟起，沙红见日沉。还因此悲屈，惆怅又行吟。"
  },
  {
    "title": "杂曲歌辞。杨柳枝",
    "author": "张祜",
    "dynasty": "唐代",
    "content": "莫折宫前杨柳枝，玄宗曾向笛中吹。伤心日暮烟霞起，无限春愁生翠眉。凝碧池边敛翠眉，景阳台下绾青丝。那胜妃子朝元阁，玉手和烟弄一枝。"
  },
  {
    "title": "送沈下贤谪尉南康",
    "author": "张祜",
    "dynasty": "唐代",
    "content": "秋风江上草，先是客心摧。万里故人去，一行新雁来。山高云绪断，浦迥日波颓。莫怪南康远，相思不可裁。"
  },
  {
    "title": "相和歌辞。团扇郎",
    "author": "张祜",
    "dynasty": "唐代",
    "content": "白团扇，今来此去捐。愿得入郎手，团圆郎眼前。"
  },
  {
    "title": "连昌宫",
    "author": "张祜",
    "dynasty": "唐代",
    "content": "龙虎旌旗雨露飘，玉楼歌断碧山遥。玄宗上马太真去，红树满园香自销。"
  },
  {
    "title": "杨花",
    "author": "张祜",
    "dynasty": "唐代",
    "content": "散乱随风处处匀，庭前几日雪花新。无端惹著潘郎鬓，惊杀绿窗红粉人。"
  },
  {
    "title": "感春申君",
    "author": "张祜",
    "dynasty": "唐代",
    "content": "薄俗何心议感恩，谄容卑迹赖君门。春申还道三千客，寂寞无人杀李园。"
  },
  {
    "title": "宁哥来",
    "author": "张祜",
    "dynasty": "唐代",
    "content": "日映宫城雾半开，太真帘下畏人猜。黄翻绰指向西树，不信宁哥回马来。"
  },
  {
    "title": "感王将军柘枝妓殁",
    "author": "张祜",
    "dynasty": "唐代",
    "content": "寂寞春风旧柘枝，舞人休唱曲休吹。鸳鸯钿带抛何处，孔雀罗衫付阿谁。画鼓不闻招节拍，锦靴空想挫腰肢。今来座上偏惆怅，曾是堂前教彻时。"
  },
  {
    "title": "晚秋江上作",
    "author": "张祜",
    "dynasty": "唐代",
    "content": "万里穷秋客，萧条对落晖。烟霞山鸟散，风雨庙神归。地远蛩声切，天长雁影稀。那堪正砧杵，幽思想寒衣。"
  },
  {
    "title": "相和歌辞。莫愁乐",
    "author": "张祜",
    "dynasty": "唐代",
    "content": "侬居石城下，郎到石城游。自郎石城出，长在石城头。"
  },
  {
    "title": "杂曲歌辞。自君之出矣",
    "author": "张祜",
    "dynasty": "唐代",
    "content": "自君之出矣，万物看成古。千寻葶苈枝，争奈长长苦。"
  },
  {
    "title": "司马相如琴歌",
    "author": "张祜",
    "dynasty": "唐代",
    "content": "凤兮凤兮非无皇，山重水阔不可量。梧桐结阴在朝阳，濯羽弱水鸣高翔。"
  },
  {
    "title": "喜王子载话旧",
    "author": "张祜",
    "dynasty": "唐代",
    "content": "相逢青眼日，相叹白头时。累话三朝事，重看一局棋。欢娱非老大，成长是婴儿。且尽尊中物，无烦更后期。"
  },
  {
    "title": "中秋夜杭州玩月",
    "author": "张祜",
    "dynasty": "唐代",
    "content": "万古太阴精，中秋海上生。鬼愁缘辟照，人爱为高明。历历华星远，霏霏薄晕萦。影流江不尽，轮曳谷无声。似镜当楼晓，如珠出浦盈。岸沙全借白，山木半含清。小槛循环看，长堤蹋阵行。殷勤未归客，烟水夜来情。"
  },
  {
    "title": "送客归湘楚",
    "author": "张祜",
    "dynasty": "唐代",
    "content": "无辞一杯酒，昔日与君深。秋色换归鬓，曙光生别心。桂花山庙冷，枫树水楼阴。此路千馀里，应劳楚客吟。"
  },
  {
    "title": "听岳州徐员外弹琴",
    "author": "张祜",
    "dynasty": "唐代",
    "content": "玉律潜符一古琴，哲人心见圣人心。尽日南风似遗意，九疑猿鸟满山吟。"
  },
  {
    "title": "玉环琵琶",
    "author": "张祜",
    "dynasty": "唐代",
    "content": "宫楼一曲琵琶声，满眼云山是去程。回顾段师非汝意，玉环休把恨分明。"
  },
  {
    "title": "过阴陵",
    "author": "张祜",
    "dynasty": "唐代",
    "content": "壮士凄惶到山下，行人惆怅上山头。生前此路已迷失，寂寞孤魂何处游。"
  },
  {
    "title": "酬凌秀才惠枕",
    "author": "张祜",
    "dynasty": "唐代",
    "content": "八寸黄杨惠不轻，虎头光照簟文清。空心想此缘成梦，拔剑灯前一夜行。"
  },
  {
    "title": "题惠山寺（一作常州无锡县惠山寺）",
    "author": "张祜",
    "dynasty": "唐代",
    "content": "旧宅人何在，空门客自过。泉声到池尽，山色上楼多。小洞生斜竹，重阶夹细莎。殷勤望城市，云水暮钟和。"
  },
  {
    "title": "松江怀古",
    "author": "张祜",
    "dynasty": "唐代",
    "content": "碧树吴洲远，青山震泽深。无人踪范蠡，烟水暮沈沈。"
  },
  {
    "title": "秋霁",
    "author": "张祜",
    "dynasty": "唐代",
    "content": "垂老归休意，栖栖陋巷中。暗灯棋子落，残语酒瓶空。滴幂侵檐露，虚疏入槛风。何妨一蝉嘒，自抱木兰丛。"
  },
  {
    "title": "杂曲歌辞。树中草",
    "author": "张祜",
    "dynasty": "唐代",
    "content": "青青树中草，托根非不危。草生树却死，荣枯君可知。"
  },
  {
    "title": "杂曲歌辞。爱妾换马",
    "author": "张祜",
    "dynasty": "唐代",
    "content": "一面妖桃千里蹄，娇姿骏骨价应齐。乍牵玉勒辞金栈，催整花钿出绣闺。去日岂无沾袂泣，归时还有顿衔嘶。婵娟躞蹀春风里，挥手摇鞭杨柳堤。绮阁香销华厩空，忍将行雨换追风。休怜柳叶双眉翠，却爱桃花两耳红。侍宴永辞春色里，趁朝休立漏声中。恩劳未尽情先尽，暗泣嘶风两意同。"
  },
  {
    "title": "杂歌谣辞。李夫人歌",
    "author": "张祜",
    "dynasty": "唐代",
    "content": "延年不语望三星，莫说夫人上涕零。争奈世间惆怅在，甘泉宫夜看图形。"
  },
  {
    "title": "琴曲歌辞。思归引",
    "author": "张祜",
    "dynasty": "唐代",
    "content": "重重作闺清旦鐍，两耳深声长不彻。深宫坐愁百年身，一片玉中生愤血。焦桐罢弹丝自绝，漠漠暗魂愁夜月。故乡不归谁共穴，石上作蒲蒲九节。"
  },
  {
    "title": "寄朗州徐员外",
    "author": "张祜",
    "dynasty": "唐代",
    "content": "江岭昔飘蓬，人间值俊雄。关西今孔子，城北旧徐公。清夜游何处，良辰此不同。伤心几年事，一半在湖中。"
  },
  {
    "title": "酬郑模司直见寄",
    "author": "张祜",
    "dynasty": "唐代",
    "content": "故人沧海曲，聊复话平生。喜是狂奴态，羞为老婢声。宦途终日薄，身事长年轻。犹赖书千卷，长随一棹行。"
  },
  {
    "title": "杂曲歌辞。少年乐",
    "author": "张祜",
    "dynasty": "唐代",
    "content": "二十便封侯，名居第一流。绿鬟深小院，清管下高楼。醉把金船掷，闲敲玉镫游。带盘红鼹鼠，袍砑紫犀牛。锦袋归调箭，罗鞋起拨球。眼前长贵盛，那信世间愁。"
  },
  {
    "title": "箜篌",
    "author": "张祜",
    "dynasty": "唐代",
    "content": "星汉夜牢牢，深帘调更高。乱流公莫度，沉骨妪空嗥。向月轻轮甲，迎风重纫条。不堪闻别引，沧海恨波涛。"
  },
  {
    "title": "吴宫曲",
    "author": "张祜",
    "dynasty": "唐代",
    "content": "日下苑西宫，花飘香径红。玉钗斜白燕，罗带弄青虫。皓齿初含雪，柔枝欲断风。可怜倾国艳，谁信女为戎。"
  },
  {
    "title": "发蜀客",
    "author": "张祜",
    "dynasty": "唐代",
    "content": "风吹鲁国人，飘荡蜀江滨。湿地饶蛙黾，衰年足鬼神。时清归去路，日复病来身。千万长堤柳，从他烂熳春。"
  },
  {
    "title": "题孟处士宅",
    "author": "张祜",
    "dynasty": "唐代",
    "content": "高才何必贵，下位不妨贤。孟简虽持节，襄阳属浩然。"
  },
  {
    "title": "公子行",
    "author": "张祜",
    "dynasty": "唐代",
    "content": "锦堂昼永绣帘垂，立却花骢待出时。红粉美人擎酒劝，青衣年少臂鹰随。轻将玉杖敲花片，旋把金鞭约柳枝。近地独游三五骑，等闲行傍曲江池。"
  },
  {
    "title": "十五夜望月",
    "author": "王建",
    "dynasty": "唐代",
    "content": "中庭地白树栖鸦，冷露无声湿桂花。今夜月明人尽望，不知秋思落谁家。"
  },
  {
    "title": "新嫁娘词",
    "author": "王建",
    "dynasty": "唐代",
    "content": "三日入厨下，洗手作羹汤。未谙姑食性，先遣小姑尝。"
  },
  {
    "title": "雨过山村",
    "author": "王建",
    "dynasty": "唐代",
    "content": "雨里鸡鸣一两家，竹溪村路板桥斜。妇姑相唤浴蚕去，闲着中庭栀子花。"
  },
  {
    "title": "宫中调笑·团扇",
    "author": "王建",
    "dynasty": "唐代",
    "content": "团扇，团扇，美人病来遮面。玉颜憔悴三年，谁复商量管弦。弦管，弦管，春草昭阳路断。"
  },
  {
    "title": "寄蜀中薛涛校书",
    "author": "王建",
    "dynasty": "唐代",
    "content": "万里桥边女校书，枇杷花里闭门居。扫眉才子知多少，管领春风总不如。"
  },
  {
    "title": "新嫁娘词三首",
    "author": "王建",
    "dynasty": "唐代",
    "content": "邻家人未识，床上坐堆堆。郎来傍门户，满口索钱财。锦幛两边横，遮掩侍娘行。遣郎铺簟席，相并拜亲情。三日入厨下，洗手作羹汤。未谙姑食性，先遣小姑尝。"
  },
  {
    "title": "野池",
    "author": "王建",
    "dynasty": "唐代",
    "content": "野池水满连秋堤，菱花结实蒲叶齐。川口雨晴风复止，蜻蜓上下鱼东西。"
  },
  {
    "title": "夜看扬州市",
    "author": "王建",
    "dynasty": "唐代",
    "content": "夜市千灯照碧云，高楼红袖客纷纷。如今不似时平日，犹自笙歌彻晓闻。"
  },
  {
    "title": "江馆",
    "author": "王建",
    "dynasty": "唐代",
    "content": "水面细风生，菱歌慢慢声。客亭临小市，灯火夜妆明。"
  },
  {
    "title": "野菊",
    "author": "杨万里",
    "dynasty": "宋代",
    "content": "未与骚人当糗粮，况随流俗作重阳。政缘在野有幽色，肯为无人减妙香。已晚相逢半山碧，便忙也折一枝黄。花应冷笑东篱族，犹向陶翁觅宠光。"
  },
  {
    "title": "江陵使至汝州",
    "author": "王建",
    "dynasty": "唐代",
    "content": "回看巴路在云间，寒食离家麦熟还。日暮数峰青似染，商人说是汝州山。"
  },
  {
    "title": "海人谣",
    "author": "王建",
    "dynasty": "唐代",
    "content": "海人无家海里住，采珠役象为岁赋。恶波横天山塞路，未央宫中常满库。"
  },
  {
    "title": "精卫词",
    "author": "王建",
    "dynasty": "唐代",
    "content": "精卫谁教尔填海，海边石子青磊磊。但得海水作枯池，海中鱼龙何所为？口穿岂为空衔石，山中草木无全枝。朝在树头暮海里，飞多羽折时堕水。高山未尽海未平，愿我身死子还生！"
  },
  {
    "title": "赏牡丹",
    "author": "刘禹锡",
    "dynasty": "唐代",
    "content": "庭前芍药妖无格，池上芙蕖净少情。唯有牡丹真国色，花开时节动京城。"
  },
  {
    "title": "田家行",
    "author": "王建",
    "dynasty": "唐代",
    "content": "男声欣欣女颜悦，人家不怨言语别。五月虽热麦风清，檐头索索缲车鸣。野蚕作茧人不取，叶间扑扑秋蛾生。麦收上场绢在轴，的知输得官家足。不望入口复上身，且免向城卖黄犊。田家衣食无厚薄，不见县门身即乐。"
  },
  {
    "title": "水夫谣",
    "author": "王建",
    "dynasty": "唐代",
    "content": "苦哉生长当驿边，官家使我牵驿船。辛苦日多乐日少，水宿沙行如海鸟。逆风上水万斛重，前驿迢迢后淼淼。半夜缘堤雪和雨，受他驱遣还复去。夜寒衣湿披短蓑，臆穿足裂忍痛何！到明辛苦无处说，齐声腾踏牵船歌。一间茅屋何所值，父母之乡去不得。我愿此水作平田，长使水夫不怨天。"
  },
  {
    "title": "羽林行",
    "author": "王建",
    "dynasty": "唐代",
    "content": "长安恶少出名字，楼下劫商楼上醉。天明下直明光宫，散入五陵松柏中。百回杀人身合死，赦书尚有收城功。九衢一日消息定，乡吏籍中重改姓。出来依旧属羽林，立在殿前射飞禽。"
  },
  {
    "title": "辽东行",
    "author": "王建",
    "dynasty": "唐代",
    "content": "辽东万里辽水曲，古戍无城复无屋。黄云盖地雪作山，不惜黄金买衣服。战回各自收弓箭，正西回面家乡远。年年郡县送征人，将与辽东作丘坂。宁为草木乡中生，有身不向辽东行。"
  },
  {
    "title": "宫词一百首",
    "author": "王建",
    "dynasty": "唐代",
    "content": "蓬莱正殿压金鳌，红日初生碧海涛。闲著五门遥北望，柘黄新帕御床高。殿前传点各依班，召对西来八诏蛮。上得青花龙尾道，侧身偷觑正南山。龙烟日暖紫瞳瞳，宣政门当玉殿风。五刻阁前卿相出，下帘声在半天中。白玉窗前起草臣，樱桃初赤赐尝新。殿头传语金阶远，只进词来谢圣人。内人对御叠花笺，绣坐移来玉案边。红蜡烛前呈草本，平明舁出阁门宣。千牛仗下放朝初，玉案傍边立起居。每日进来金凤纸，殿头无事不多书。延英引对碧衣郎，江砚宣毫各别床。天子下帘亲考试，宫人手里过茶汤。未明开著九重关，金画黄龙五色幡。直到银台排仗合，圣人三殿对西番。少年天子重边功，亲到凌烟画阁中。教觅勋臣写图本，长将殿里作屏风。丹凤楼门把火开，五云金辂下天来。阶前走马人宣尉，天子南郊一宿回。楼前立仗看宣赦，万岁声长拜舞齐。日照彩盘高百尺，飞仙争上取金鸡。集贤殿里图书满，点勘头边御印同。真迹进来依数字，别收锁在玉函中。秘殿清斋刻漏长，紫微宫女夜焚香。拜陵日近公卿发，卤簿分头入太常。新调白马怕鞭声，供奉骑来绕殿行。为报诸王侵早入，隔门催进打球名。对御难争第一筹，殿前不打背身球。内人唱好龟兹急，天子鞘回过玉楼。新衫一样殿头黄，银带排方獭尾长。总把玉鞭骑御马，绿鬃红额麝香香。罗衫叶叶绣重重，金凤银鹅各一丛。每遍舞时分两向，太平万岁字当中。鱼藻宫中锁翠娥，先皇行处不曾过。如今池底休铺锦，菱角鸡头积渐多。殿前明日中和节，连夜琼林散舞衣。传报所司分蜡烛，监开金锁放入归。五更三点索金车，尽放宫人出看花。仗下一时催立马，殿头先报内园家。城东北面望云楼，半下珠帘半上钩。骑马行人长远过，恐防天子在楼头。射生宫女宿红妆，把得新弓各自张。临上马时齐赐酒，男儿跪拜谢君王。新秋白兔大于拳，红耳霜毛趁草眠。天子不教人射杀，玉鞭遮到马蹄前。内鹰笼脱解红绦，斗胜争飞出手高。直上青云还却下，一双金爪掬花毛。竞渡船头掉采旗，两边溅水湿罗衣。池东争向池西岸，先到先书上字归。灯前飞入玉阶虫，未卧常闻半夜钟。看著中元斋日到，自盘金线绣真容。红灯睡里唤春云，云上三更直宿分。金砌雨来行步滑，两人抬起隐花裙。一时起立吹箫管，得宠人来满殿迎。整顿衣裳皆著却，舞头当拍第三声。琵琶先抹六么头，小管丁宁侧调愁。半夜美人双唱起，一声声出凤凰楼。春池日暖少风波，花里牵船水上歌。遥索剑南新样锦，东宫先钓得鱼多。十三初学擘箜篌，弟子名中被点留。昨日教坊新进入，并房宫女与梳头。红蛮杆拨贴胸前，移坐当头近御筵。用力独弹金殿响，凤凰飞下四条弦。春风吹雨洒旗竿，得出深宫不怕寒。夸道自家能走马，团中横过觅人看。粟金腰带象牙锥，散插红翎玉突枝。旋猎一边还引马，归来鸡兔绕鞍垂。云驳花骢各试行，一般毛色一般缨。殿前来往重骑过，欲得君王别赐名。每夜停灯熨御衣，银熏笼底火霏霏。遥听帐里君王觉，上直钟声始得归。因吃樱桃病放归，三年著破旧罗衣。内中人识从来去，结得金花上贵妃。欲迎天子看花去，下得金阶却悔行。恐见失恩人旧院，回来忆著五弦声。往来旧院不堪修，近敕宣徽别起楼。闻有美人新进入，六宫未见一时愁。自夸歌舞胜诸人，恨未承恩出内频。连夜宫中修别院，地衣帘额一时新。闷来无处可思量，旋下金阶旋忆床。收得山丹红蕊粉，镜前洗却麝香黄。蜂须蝉翅薄松松，浮动搔头似有风。一度出时抛一遍，金条零落满函中。合暗报来门锁了，夜深应别唤笙歌。房房下著珠帘睡，月过金阶白露多。御厨不食索时新，每见花开即苦春。白日卧多娇似病，隔帘教唤女医人。丛丛洗手绕金盆，旋拭红巾入殿门。众里遥抛新摘子，在前收得便承恩。御池水色春来好，处处分流白玉渠。密奏君王知入月，唤人相伴洗裙裾。移来女乐部头边，新赐花檀木五弦。缏得红罗手帕子，中心细画一双蝉。新晴草色绿温暾，山雪初消渐出浑。今日踏青归校晚，传声留著望春门。两楼相换珠帘额，中尉明朝设内家。一样金盘五千面，红酥点出牡丹花。尽送春来出内家，记巡传把一枝花。散时各自烧红烛，相逐行归不上车。家常爱著旧衣裳，空插红梳不作妆。忽地下阶裙带解，非时应得见君王。别敕教歌不出房，一声一遍奏君王。再三博士留残拍，索向宣徽作彻章。行中第一争先舞，博士傍边亦被欺。忽觉管弦偷破拍，急翻罗袖不教知。私缝黄帔舍钗梳，欲得金仙观里居。近被君王知识字，收来案上检文书。月冷江清近猎时，玉阶金瓦雪澌澌。浴堂门外抄名入，公主家人谢面脂。未承恩泽一家愁，乍到宫中忆外头。求守管弦声款逐，侧商调里唱伊州。东风泼火雨新休，舁尽春泥扫雪沟。走马犊车当御路，汉阳宫主进鸡球。风帘水阁压芙蓉，四面钩栏在水中。避热不归金殿宿，秋河织女夜妆红。圣人生日明朝是，私地教人属内监。自写金花红榜子，前头先进凤凰衫。避暑昭阳不掷卢，井边含水喷鸦雏。内中数日无呼唤，拓得滕王蛱蝶图。内宴初秋入二更，殿前灯火一天明。中宫传旨音声散，诸院门开触处行。玉蝉金雀三层插，翠髻高丛绿鬓虚。舞处春风吹落地，归来别赐一头梳。树叶初成鸟护窠，石榴花里笑声多。众中遗却金钗子，拾得从他要赎么。小殿初成粉未乾，贵妃姊妹自来看。为逢好日先移入，续向街西索牡丹。内人相续报花开，准拟君王便看来。逢着五弦琴绣袋，宜春院里按歌回。巡吹慢遍不相和，暗数看谁曲校多。明日梨花园里见，先须逐得内家歌。黄金合里盛红雪，重结香罗四出花。一一傍边书敕字，中官送与大臣家。未明东上阁门开，排仗声从后殿来。阿监两边相对立，遥闻索马一时回。宫人早起笑相呼，不识阶前扫地夫。乞与金钱争借问，外头还似此间无。小随阿姊学吹笙，见好君王赐与名。夜拂玉床朝把镜，黄金殿外不教行。日高殿里有香烟，万岁声长动九天。妃子院中初降诞，内人争乞洗儿钱。宫花不共外花同，正月长生一半红。供御樱桃看守别，直无鸦鹊到园中。殿前铺设两边楼，寒食宫人步打球。一半走来争跪拜，上棚先谢得头筹。太仪前日暖房来，嘱向朝阳乞药栽。敕赐一窠红踯躅，谢恩未了奏花开。御前新赐紫罗襦，步步金阶上软舆。宫局总来为喜乐，院中新拜内尚书。鹦鹉谁教转舌关，内人手里养来奸。语多更觉承恩泽，数对君王忆陇山。分朋闲坐赌樱桃，收却投壶玉腕劳。各把沈香双陆子，局中斗累阿谁高。禁寺红楼内里通，笙歌引驾夹城东。裹头宫监堂前立，手把牙鞘竹弹弓。春风院院落花堆，金锁生衣掣不开。更筑歌台起妆殿，明朝先进画图来。舞来汗湿罗衣彻，楼上人扶下玉梯。归到院中重洗面，金花盆里泼银泥。宿妆残粉未明天，总立昭阳花树边。寒食内人长白打，库中先散与金钱。众中偏得君王笑，偷把金箱笔砚开。书破红蛮隔子上，旋推当直美人来。教遍宫娥唱遍词，暗中头白没人知。楼中日日歌声好，不问从初学阿谁。青楼小妇砑裙长，总被抄名入教坊。春设殿前多队舞，朋头各自请衣裳。水中芹叶土中花，拾得还将避众家。总待别人般数尽，袖中拈出郁金芽。玉箫改调筝移柱，催换红罗绣舞筵。未戴柘枝花帽子，两行宫监在帘前。窗窗户户院相当，总有珠帘玳瑁床。虽道君王不来宿，帐中长是炷牙香。雨入珠帘满殿凉，避风新出玉盆汤。内人恐要秋衣着，不住熏笼换好香。金吾除夜进傩名，画袴朱衣四队行。院院烧灯如白日，沈香火底坐吹笙。树头树底觅残红，一片西飞一片东。自是桃花贪结子，错教人恨五更风。金殿当头紫阁重，仙人掌上玉芙蓉。太平天子朝迎日，五色云车驾六龙。鸳鸯瓦上瞥然声，昼寝宫娥梦里惊。元是我王金弹子，海棠花下打流莺。忽地金舆向月陂，内人接著便相随。却回龙武军前过，当处教开卧鸭池。画作天河刻作牛，玉梭金镊采桥头。每年宫里穿针夜，敕赐诸亲乞巧楼。春来睡困不梳头，懒逐君王苑北游。暂向玉花阶上坐，簸钱赢得两三筹。步行送入长门里，不许来辞旧院花。只恐他时身到此，乞恩求赦放还家。缣罗不著索轻容，对面教人染退红。衫子成来一遍出，明朝半片在园中。弹棋玉指两参差，背局临虚斗著危。先打角头红子落，上三金字半边垂。后宫宫女无多少，尽向园中笑一团。舞蝶落花相觅著，春风共语亦应难。宛转黄金白柄长，青荷叶子画鸳鸯。把来不是呈新样，欲进微风到御床。供御香方加减频，水沈山麝每回新。内中不许相传出，已被医家写与人。药童食后送云浆，高殿无风扇少凉。每到日中重掠鬓，衩衣骑马绕宫廊。"
  },
  {
    "title": "渡辽水",
    "author": "王建",
    "dynasty": "唐代",
    "content": "渡辽水，此去咸阳五千里。来时父母知隔生，重著衣裳如送死。亦有白骨归咸阳，营家各与题本乡。身在应无回渡日，驻马相看辽水傍。"
  },
  {
    "title": "题所赁宅牡丹花",
    "author": "王建",
    "dynasty": "唐代",
    "content": "赁宅得花饶，初开恐是妖。粉光深紫腻，肉色退红娇。且愿风留著，惟愁日炙燋。可怜零落蕊，收取作香烧。"
  },
  {
    "title": "宫词一百首·其一",
    "author": "王建",
    "dynasty": "唐代",
    "content": "树头树底觅残红，一片西飞一片东。自是桃花贪结子，错教人恨五更风。"
  },
  {
    "title": "调笑令",
    "author": "王建",
    "dynasty": "唐代",
    "content": "团扇，团扇，美人病来遮面。玉颜憔悴三年，谁复商量管弦。弦管，弦管，春草昭阳路断。胡蝶，胡蝶，飞上金枝玉叶。君前对舞春风，百叶桃花树红。红树，红树，燕语莺啼日暮。罗袖，罗袖，暗舞春风依旧。遥看歌舞玉楼，好日新妆坐愁。愁坐，愁坐，一世虚生虚过。杨柳，杨柳，日暮白沙渡口。船头江水茫茫，商人少妇断肠。肠断，肠断，鹧鸪夜飞失伴。"
  },
  {
    "title": "寄汴州令狐相公",
    "author": "王建",
    "dynasty": "唐代",
    "content": "三军江口拥双旌，虎帐长开自教兵。机锁恶徒狂寇尽，恩驱老将壮心生。水门向晚茶商闹，桥市通宵酒客行。秋日梁王池阁好，新歌散入管弦声。"
  },
  {
    "title": "早秋过龙武李将军书斋",
    "author": "王建",
    "dynasty": "唐代",
    "content": "高树蝉声秋巷里，朱门冷静似闲居。重装墨画数茎竹，长著香薰一架书。语笑侍儿知礼数，吟哦野客任狂疏。就中爱读英雄传，欲立功勋恐不如。"
  },
  {
    "title": "维扬冬末寄幕中二从事",
    "author": "王建",
    "dynasty": "唐代",
    "content": "江上数株桑枣树，自从离乱更荒凉。那堪旅馆经残腊，只把空书寄故乡。典尽客衣三尺雪，炼精诗句一头霜。故人多在芙蓉幕，应笑孜孜道未光。"
  },
  {
    "title": "赠李愬仆射二首·其一",
    "author": "王建",
    "dynasty": "唐代",
    "content": "和雪翻营一夜行，神旗冻定马无声。遥看火号连营赤，知是先锋已上城。"
  },
  {
    "title": "看棋",
    "author": "王建",
    "dynasty": "唐代",
    "content": "彼此抽先局势平，傍人道死的还生。两边对坐无言语，尽日时闻下子声。"
  },
  {
    "title": "古谣",
    "author": "王建",
    "dynasty": "唐代",
    "content": "一东一西垄头水，一聚一散天边霞。一来一去道上客，一颠一倒池中麻。"
  },
  {
    "title": "寄旧山僧",
    "author": "王建",
    "dynasty": "唐代",
    "content": "因依老宿发心初，半学修心半读书。雪后每常同席卧，花时未省两山居。猎人箭底求伤雁，钓户竿头乞活鱼。一向风尘取烦恼，不知衰病日难除。"
  },
  {
    "title": "七夕曲",
    "author": "王建",
    "dynasty": "唐代",
    "content": "河边独自看星宿，夜织天丝难接续。抛梭振镊动明珰，为有秋期眠不足。遥愁今夜河水隔，龙驾车辕鹊填石。流苏翠帐星渚间，环佩无声灯寂寂。两情缠绵忽如故。复畏秋风生晓路。幸回郎意且斯须，一年中别今始初。明星未出少停车。"
  },
  {
    "title": "园果",
    "author": "王建",
    "dynasty": "唐代",
    "content": "雨中梨果病，每树无数个。小儿出入看，一半鸟啄破。"
  },
  {
    "title": "当窗织",
    "author": "王建",
    "dynasty": "唐代",
    "content": "叹息复叹息，园中有枣行人食。贫家女为富家织，翁母隔墙不得力。水寒手涩丝脆断，续来续去心肠烂。草虫促促机下啼，两日催成一匹半。输官上顶有零落， 姑未得衣身不著。当窗却羡青楼倡，十指不动衣盈箱。"
  },
  {
    "title": "宛转词",
    "author": "王建",
    "dynasty": "唐代",
    "content": "宛宛转转胜上纱，红红绿绿苑中花。纷纷泊泊夜飞鸦，寂寂寞寞离人家。"
  },
  {
    "title": "春日五门西望",
    "author": "王建",
    "dynasty": "唐代",
    "content": "百官朝下五门西。尘起春风过玉堤。黄帕盖鞍呈了马，红罗系项斗回鸡。馆松枝重墙头出，御柳条长水面齐。唯有教坊南草绿，古苔阴地冷凄凄。"
  },
  {
    "title": "华清宫前柳",
    "author": "王建",
    "dynasty": "唐代",
    "content": "杨柳宫前忽地春，在先惊动探春人。晓来唯欠骊山雨，洗却枝头绿上尘。"
  },
  {
    "title": "宋氏五女（若芬五女：若华、若昭、若伦、若宪、若茵）",
    "author": "王建",
    "dynasty": "唐代",
    "content": "五女誓终养，贞孝内自持。兔丝自萦纡，不上青松枝。晨昏在亲傍，闲则读书诗。自得圣人心，不因儒者知。少年绝音华，贵绝父母词。素钗垂两髦，短窄古时衣。行成闻四方，征诏环珮随。同时入皇宫，联影步玉墀。乡中尚其风，重为修茅茨。圣朝有良史，将此为女师。"
  },
  {
    "title": "秋夜",
    "author": "韦应物",
    "dynasty": "唐代",
    "content": "暗窗凉叶动，秋天寝席单。忧人半夜起，明月在林端。一与清景遇，每忆平生欢。如何方恻怆，披衣露更寒。"
  },
  {
    "title": "新晴",
    "author": "王建",
    "dynasty": "唐代",
    "content": "夏夜新晴星校少，雨收残水入天河。檐前熟著衣裳坐，风冷浑无扑火蛾。"
  },
  {
    "title": "听雨（一作司空图诗）",
    "author": "王建",
    "dynasty": "唐代",
    "content": "半夜思家睡里愁，雨声落落屋檐头。照泥星出依前黑，淹烂庭花不肯休。"
  },
  {
    "title": "南涧",
    "author": "王建",
    "dynasty": "唐代",
    "content": "野桂香满溪，石莎寒覆水。爱此南涧头，终日潺湲里。"
  },
  {
    "title": "上阳宫",
    "author": "王建",
    "dynasty": "唐代",
    "content": "上阳花木不曾秋，洛水穿宫处处流。画阁红楼宫女笑，玉箫金管路人愁。幔城入涧橙花发，玉辇登山桂叶稠。曾读列仙王母传，九天未胜此中游。"
  },
  {
    "title": "相和歌辞。公无渡河",
    "author": "王建",
    "dynasty": "唐代",
    "content": "渡头恶天两岸远，波涛塞川如叠坂。幸无白刃驱向前，何用将身自弃捐。蛟龙啮尸鱼食血，黄泥直下无青天。男儿纵轻妇人语，惜君性命还须取。妇人无力挽断衣，舟沉身死悔难追。公无渡河公自为。"
  },
  {
    "title": "伤韦令孔雀词",
    "author": "王建",
    "dynasty": "唐代",
    "content": "可怜孔雀初得时，美人为尔别开池。池边凤凰作伴侣，羌声鹦鹉无言语。雕笼玉架嫌不栖，夜夜思归向南舞。如今憔悴人见恶，万里更求新孔雀。热眠雨水饥拾虫，翠尾盘泥金彩落。多时人养不解飞，海山风黑何处归。"
  },
  {
    "title": "初冬旅游",
    "author": "王建",
    "dynasty": "唐代",
    "content": "远投人宿趁房迟，僮仆伤寒马亦饥。为客悠悠十月尽，庄头栽竹已过时。"
  },
  {
    "title": "凉州行",
    "author": "王建",
    "dynasty": "唐代",
    "content": "凉州四边沙皓皓，汉家无人开旧道。边头州县尽胡兵，将军别筑防秋城。万里人家皆已没，年年旌节发西京。多来中国收妇女，一半生男为汉语。蕃人旧日不耕犁，相学如今种禾黍。驱羊亦著锦为衣，为惜毡裘防斗时。养蚕缲茧成匹帛，那堪绕帐作旌旗。城头山鸡鸣角角，洛阳家家学胡乐。"
  },
  {
    "title": "别自栽小树",
    "author": "王建",
    "dynasty": "唐代",
    "content": "去年今日栽，临去见花开。好住守空院，夜间人不来。"
  },
  {
    "title": "行见月",
    "author": "王建",
    "dynasty": "唐代",
    "content": "月初生，居人见月一月行。行行一年十二月，强半马上看盈缺。百年欢乐能几何，在家见少行见多。不缘衣食相驱遣，此身谁愿长奔波。箧中有帛仓有粟，岂向天涯走碌碌。家人见月望我归，正是道上思家时。"
  },
  {
    "title": "相和歌辞。饮马长城窟行",
    "author": "王建",
    "dynasty": "唐代",
    "content": "长城窟，长城窟边多马骨。古来此地无井泉，赖得秦家筑城卒。征人饮马愁不回，长城变作望乡堆。蹄迹未干人去近，续后马来泥污尽。枕弓睡著待水生，不见阴山在前阵。马蹄足脱装马头，健儿战死谁封侯。"
  },
  {
    "title": "横吹曲辞。望行人",
    "author": "王建",
    "dynasty": "唐代",
    "content": "自从江树秋，日日上江楼。梦见离珠浦，书来在桂州。不同鱼比目，终恨水分流。久不开明镜，多应是白头。"
  },
  {
    "title": "醉后忆山中故人",
    "author": "王建",
    "dynasty": "唐代",
    "content": "花开草复秋，云水自悠悠。因醉暂无事，在山难免愁。遇晴须看月，斗健且登楼。暗想山中伴，如今尽白头。"
  },
  {
    "title": "捣衣曲（一作送衣曲）",
    "author": "王建",
    "dynasty": "唐代",
    "content": "月明中庭捣衣石，掩帷下堂来捣帛。妇姑相对神力生，双揎白腕调杵声。高楼敲玉节会成，家家不睡皆起听。秋天丁丁复冻冻，玉钗低昂衣带动。夜深月落冷如刀，湿著一双纤手痛。回编易裂看生熟，鸳鸯纹成水波曲。重烧熨斗帖两头，与郎裁作迎寒裘。"
  },
  {
    "title": "原上新居十三首",
    "author": "王建",
    "dynasty": "唐代",
    "content": "新占原头地，本无山可归。荒藤生叶晚，老杏著花稀。厨舍近泥灶，家人初饱薇。弟兄今四散，何日更相依。一家榆柳新，四面远无邻。人少愁闻病，庄孤幸得贫。耕牛长愿饱，樵仆每怜勤。终日忧衣食，何由脱此身。长安无旧识，百里是天涯。寂寞思逢客，荒凉喜见花。访僧求贱药，将马中豪家。乍得新蔬菜，朝盘忽觉奢。鸡鸣村舍遥，花发亦萧条。野竹初生笋，溪田未得苗。家贫僮仆瘦，春冷菜蔬焦。甘分长如此，无名在圣朝。春来梨枣尽，啼哭小儿饥。邻富鸡常去，庄贫客渐稀。借牛耕地晚，卖树纳钱迟。墙下当官路，依山补竹篱。自扫一间房，唯铺独卧床。野羹溪菜滑，山纸水苔香。陈药初和白，新经未入黄。近来心力少，休读养生方。拟作读经人，空房置净巾。锁茶藤箧密，曝药竹床新。老病应随业，因缘不离身。焚香向居士，无计出诸尘。移家近住村，贫苦自安存。细问梨果植，远求花药根。倩人开废井，趁犊入新园。长爱当山立，黄昏不闭门。和暖绕林行，新贫足喜声。扫渠忧竹旱，浇地引兰生。山客凭栽树，家僮使入城。门前粉壁上，书著县官名。住处钟鼓外，免争当路桥。身闲时却困，儿病可来娇。鸡睡日阳暖，蜂狂花艳烧。长安足门户，叠叠看登朝。近来年纪到，世事总无心。古碣凭人拓，闲诗任客吟。送经还野苑，移石入幽林。谷口春风恶，梨花盖地深。懒更学诸馀，林中扫地居。腻衣穿不洗，白发短慵梳。苦相常多泪，劳生自悟虚。闲行人事绝，亲故亦无书。住处去山近，傍园麋鹿行。野桑穿井长，荒竹过墙生。新识邻里面，未谙村社情。石田无力及，贱赁与人耕。"
  },
  {
    "title": "调笑令·罗袖",
    "author": "王建",
    "dynasty": "唐代",
    "content": "罗袖，罗袖，暗舞春风依旧。遥看歌舞玉楼，好日新妆坐愁。愁坐，愁坐，一世虚生虚过。"
  },
  {
    "title": "扬州寻张籍不见",
    "author": "王建",
    "dynasty": "唐代",
    "content": "别后知君在楚城，扬州寺里觅君名。西江水阔吴山远，却打船头向北行。"
  },
  {
    "title": "冬至后招于秀才",
    "author": "王建",
    "dynasty": "唐代",
    "content": "日近山红暖气新，一阳先入御沟春。闻闲立马重来此，沐浴明年称意身。"
  },
  {
    "title": "村居即事",
    "author": "王建",
    "dynasty": "唐代",
    "content": "休看小字大书名，向日持经眼却明。时过无心求富贵，身闲不梦见公卿。因寻寺里薰辛断，自别城中礼数生。斜月照房新睡觉，西峰半夜鹤来声。"
  },
  {
    "title": "送衣曲",
    "author": "王建",
    "dynasty": "唐代",
    "content": "去秋送衣渡黄河，今秋送衣上陇坂。妇人不知道径处，但问新移军近远。半年著道经雨湿，开笼见风衣领急。旧来十月初点衣，与郎著向营中集。絮时厚厚绵纂纂，贵欲征人身上暖。愿身莫著裹尸归，愿妾不死长送衣。"
  },
  {
    "title": "汴路水驿",
    "author": "王建",
    "dynasty": "唐代",
    "content": "晚泊水边驿，柳塘初起风。蛙鸣蒲叶下，鱼入稻花中。去舍已云远，问程犹向东。近来多怨别，不与少年同。"
  },
  {
    "title": "泛水曲",
    "author": "王建",
    "dynasty": "唐代",
    "content": "载酒入烟浦，方舟泛绿波。子酌我复饮，子饮我还歌。莲深微路通，峰曲幽气多。阅芳无留瞬，弄桂不停柯。水上秋日鲜，西山碧峨峨。兹欢良可贵，谁复更来过。"
  },
  {
    "title": "织锦曲",
    "author": "王建",
    "dynasty": "唐代",
    "content": "大女身为织锦户，名在县家供进簿。长头起样呈作官，闻道官家中苦难。回花侧叶与人别，唯恐秋天丝线干。红缕葳蕤紫茸软，蝶飞参差花宛转。一梭声尽重一梭，玉腕不停罗袖卷。窗中夜久睡髻偏，横钗欲堕垂著肩。合衣卧时参没后，停灯起在鸡鸣前。一匹千金亦不卖，限日未成宫里怪。锦江水涸贡转多，宫中尽著单丝罗。莫言山积无尽日，百尺高楼一曲歌。"
  },
  {
    "title": "送同学故人",
    "author": "王建",
    "dynasty": "唐代",
    "content": "各为四方人，此地同事师。业成有先后，不得长相随。出林多道路，缘冈复绕陂。念君辛苦行，令我形体疲。黄叶堕车前，四散当此时。亭上夜萧索，山风水离离。"
  },
  {
    "title": "长安春游",
    "author": "王建",
    "dynasty": "唐代",
    "content": "骑马傍闲坊，新衣著雨香。桃花红粉醉，柳树白云狂。不觉愁春去，何曾得日长。牡丹相次发，城里又须忙。"
  },
  {
    "title": "未央风",
    "author": "王建",
    "dynasty": "唐代",
    "content": "五更先起玉阶东，渐入千门万户中。总向高楼吹舞袖，秋风还不及春风。"
  },
  {
    "title": "塞上梅",
    "author": "王建",
    "dynasty": "唐代",
    "content": "天山路傍一株梅，年年花发黄云下。昭君已殁汉使回，前后征人惟系马。日夜风吹满陇头，还随陇水东西流。此花若近长安路，九衢年少无攀处。"
  },
  {
    "title": "簇蚕辞",
    "author": "王建",
    "dynasty": "唐代",
    "content": "蚕欲老，箔头作茧丝皓皓。场宽地高风日多，不向中庭燃蒿草。神蚕急作莫悠扬，年来为尔祭神桑。但得青天不下雨，上无苍蝇下无鼠。新妇拜簇愿茧稠，女洒桃浆男打鼓。三日开箔雪团团，先将新茧送县官。已闻乡里催织作，去与谁人身上著。"
  },
  {
    "title": "春词",
    "author": "白居易",
    "dynasty": "唐代",
    "content": "低花树映小妆楼，春入眉心两点愁。斜倚栏杆背鹦鹉，思量何事不回头。"
  },
  {
    "title": "人家看花",
    "author": "王建",
    "dynasty": "唐代",
    "content": "年少狂疏逐君马，去来憔悴到京华。恨无闲地栽仙药，长傍人家看好花。"
  },
  {
    "title": "江楼对雨寄杜书记",
    "author": "王建",
    "dynasty": "唐代",
    "content": "竹烟花雨细相和，看著闲书睡更多。好是主人无事日，应持小酒按新歌。"
  },
  {
    "title": "寒食行",
    "author": "王建",
    "dynasty": "唐代",
    "content": "寒食家家出古城，老人看屋少年行。丘垄年年无旧道，车徒散行入衰草。牧儿驱牛下冢头，畏有家人来洒扫。远人无坟水头祭，还引妇姑望乡拜。三日无火烧纸钱，纸钱那得到黄泉。但看垄上无新土，此中白骨应无主。"
  },
  {
    "title": "励学",
    "author": "王建",
    "dynasty": "唐代",
    "content": "买地不肥实，其繁系耕凿。良田少锄理，兰焦香亦薄。勿以听者迷，故使宫徵错。谁言三岁童，还能分善恶。孜孜日求益，犹恐业未博。况我性顽蒙，复不勤修学。有如朝暮食，暂亏忧陨获。若使无六经，贤愚何所托。"
  },
  {
    "title": "春来曲",
    "author": "王建",
    "dynasty": "唐代",
    "content": "春欲来，每日望春门早开。黄衫白马带尘土，逢著探春人却回。御堤内园晓过急，九衢大宅家家入。青帝少女染桃花，露妆初出红犹湿。光风暾暾蝶宛宛，绕树气匝枝柯软。可怜寒食街中郎，早起著得单衣裳。少年即见春好处，似我白头无好树。"
  },
  {
    "title": "神树词",
    "author": "王建",
    "dynasty": "唐代",
    "content": "我家家西老棠树，须晴即晴雨即雨。四时八节上杯盘，愿神莫离神处所。男不着丁女在舍，官事上下无言语。老身长健树婆娑，万岁千年作神主。"
  },
  {
    "title": "舞曲歌辞。独漉歌",
    "author": "王建",
    "dynasty": "唐代",
    "content": "独独漉漉，鼠食猫肉。乌日中，鹤露宿，黄河水直人心曲。"
  },
  {
    "title": "舞曲歌辞。白纻歌二首",
    "author": "王建",
    "dynasty": "唐代",
    "content": "天河漫漫北斗粲，宫中乌啼知夜半。新缝白纻舞衣成，来迟邀得吴王迎。低鬟转面掩双袖，玉钗浮动秋风生。酒多夜长夜未晓，月明灯光两相照，后庭歌声更窈窕。馆娃宫中春日暮，荔枝木瓜花满树。城头乌栖休击鼓，青娥弹瑟白纻舞。夜天燑燑不见星，宫中火照西江明。美人醉起无次第，堕钗遗佩满中庭。此时但愿可君意，回昼为宵亦不寐，年年奉君君莫弃。"
  },
  {
    "title": "唐昌观玉蕊花",
    "author": "王建",
    "dynasty": "唐代",
    "content": "一树笼松玉刻成，飘廊点地色轻轻。女冠夜觅香来处，唯见阶前碎月明。"
  },
  {
    "title": "题禅师房",
    "author": "王建",
    "dynasty": "唐代",
    "content": "浮生不住叶随风，填海移山总是空。长向人间愁老病，谁来闲坐此房中。"
  },
  {
    "title": "江陵即事",
    "author": "王建",
    "dynasty": "唐代",
    "content": "瘴云梅雨不成泥，十里津楼压大堤。蜀女下沙迎水客，巴童傍驿卖山鸡。寺多红药烧人眼，地足青苔染马蹄。夜半独眠愁在远，北看归路隔蛮溪。"
  },
  {
    "title": "寄上韩愈侍郎",
    "author": "王建",
    "dynasty": "唐代",
    "content": "重登大学领儒流，学浪词锋压九州。不以雄名疏野贱，唯将直气折王侯。咏伤松桂青山瘦，取尽珠玑碧海愁。叙述异篇经总别，鞭驱险句最先投。碑文合遣贞魂谢，史笔应令谄骨羞。清俸探将还酒债，黄金旋得起书楼。参来拟设官人礼，朝退多逢月阁游。见说云泉求住处，若无知荐一生休。"
  },
  {
    "title": "送阿史那将军安西迎旧使灵榇（一作送史将军）",
    "author": "王建",
    "dynasty": "唐代",
    "content": "汉家都护边头没，旧将麻衣万里迎。阴地背行山下火，风天错到碛西城。单于送葬还垂泪，部曲招魂亦道名。却入杜陵秋巷里，路人来去读铭旌。"
  },
  {
    "title": "水精",
    "author": "王建",
    "dynasty": "唐代",
    "content": "映水色不别，向月光还度。倾在荷叶中，有时看是露。"
  },
  {
    "title": "自伤",
    "author": "王建",
    "dynasty": "唐代",
    "content": "衰门海内几多人，满眼公卿总不亲。四授官资元七品，再经婚娶尚单身。图书亦为频移尽，兄弟还因数散贫。独自在家长似客，黄昏哭向野田春。"
  },
  {
    "title": "岁晚自感",
    "author": "王建",
    "dynasty": "唐代",
    "content": "人皆欲得长年少，无那排门白发催。一向破除愁不尽，百方回避老须来。草堂未办终须置，松树难成亦且栽。沥酒愿从今日后，更逢二十度花开。"
  },
  {
    "title": "三台（宫中二首，江南四首）",
    "author": "王建",
    "dynasty": "唐代",
    "content": "鱼藻池边射鸭，芙蓉苑里看花。日色柘袍相似，不著红鸾扇遮。池北池南草绿，殿前殿后花红。天子千秋万岁，未央明月清风。扬州桥边小妇，长干市里商人。三年不得消息，各自拜鬼求神。青草湖边草色，飞猿岭上猿声。万里三湘客到，有风有雨人行。树头花落花开，道上人去人来。朝愁暮愁即老，百年几度三台。斗身强健且为，头白齿落难追。准拟百年千岁，能得几许多时。"
  },
  {
    "title": "观蛮妓",
    "author": "王建",
    "dynasty": "唐代",
    "content": "欲说昭君敛翠蛾，清声委曲怨于歌。谁家年少春风里，抛与金钱唱好多。"
  },
  {
    "title": "寄刘蕡问疾",
    "author": "王建",
    "dynasty": "唐代",
    "content": "年少病多应为酒，谁家将息过今春。赊来半夏重熏尽，投著山中旧主人。"
  },
  {
    "title": "题酸枣县蔡中郎碑",
    "author": "王建",
    "dynasty": "唐代",
    "content": "苍苔满字土埋龟，风雨销磨绝妙词。不向图经中旧见，无人知是蔡邕碑。"
  },
  {
    "title": "杂曲歌辞 其二",
    "author": "王建",
    "dynasty": "唐代",
    "content": "青草湖边草色，飞猿岭上猿声。万里湘江客到，有风有雨人行。"
  },
  {
    "title": "送张籍归江东",
    "author": "王建",
    "dynasty": "唐代",
    "content": "清泉浣尘缁，灵药释昏狂。君诗发大雅，正气回我肠。复令五彩姿，洁白归天常。昔岁同讲道，青襟在师傍。出处两相因，如彼衣与裳。行行成此归，离我适咸阳。失意未还家，马蹄尽四方。访余咏新文，不倦道路长。僮仆怀昔念，亦如还故乡。相亲惜昼夜，寝息不异床。犹将在远道，忽忽起思量。黄金未为罍，无以挹酒浆。所念俱贫贱，安得相发扬。回车远归省，旧宅江南厢。归乡非得意，但贵情义彰。五月天气热，波涛毒于汤。慎勿多饮酒，药膳愿自强。"
  },
  {
    "title": "浣溪沙·一曲新词酒一杯",
    "author": "晏殊",
    "dynasty": "宋代",
    "content": "一曲新词酒一杯，去年天气旧亭台。夕阳西下几时回？无可奈何花落去，似曾相识燕归来。小园香径独徘徊。"
  },
  {
    "title": "蝶恋花·槛菊愁烟兰泣露",
    "author": "晏殊",
    "dynasty": "宋代",
    "content": "槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。昨夜西风凋碧树，独上高楼，望尽天涯路。欲寄彩笺兼尺素，山长水阔知何处？"
  },
  {
    "title": "破阵子·春景",
    "author": "晏殊",
    "dynasty": "宋代",
    "content": "燕子来时新社，梨花落后清明。池上碧苔三四点，叶底黄鹂一两声。日长飞絮轻。巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。"
  },
  {
    "title": "浣溪沙·一向年光有限身",
    "author": "晏殊",
    "dynasty": "宋代",
    "content": "一向年光有限身，等闲离别易销魂，酒筵歌席莫辞频。满目山河空念远，落花风雨更伤春，不如怜取眼前人。"
  },
  {
    "title": "玉楼春·春恨",
    "author": "晏殊",
    "dynasty": "宋代",
    "content": "绿杨芳草长亭路。年少抛人容易去。楼头残梦五更钟，花底离愁三月雨。无情不似多情苦。一寸还成千万缕。天涯地角有穷时，只有相思无尽处。"
  },
  {
    "title": "清平乐·红笺小字",
    "author": "晏殊",
    "dynasty": "宋代",
    "content": "红笺小字，说尽平生意。鸿雁在云鱼在水，惆怅此情难寄。斜阳独倚西楼，遥山恰对帘钩。人面不知何处，绿波依旧东流。"
  },
  {
    "title": "采桑子·时光只解催人老",
    "author": "晏殊",
    "dynasty": "宋代",
    "content": "时光只解催人老，不信多情，长恨离亭，泪滴春衫酒易醒。梧桐昨夜西风急，淡月胧明，好梦频惊，何处高楼雁一声？"
  },
  {
    "title": "寓意",
    "author": "晏殊",
    "dynasty": "宋代",
    "content": "油壁香车不再逢，峡云无迹任西东。梨花院落溶溶月，柳絮池塘淡淡风。几日寂寥伤酒后，一番萧索禁烟中。鱼书欲寄何由达，水远山长处处同。"
  },
  {
    "title": "清平乐·金风细细",
    "author": "晏殊",
    "dynasty": "宋代",
    "content": "金风细细。叶叶梧桐坠。绿酒初尝人易醉。一枕小窗浓睡。紫薇朱槿花残。斜阳却照阑干。双燕欲归时节，银屏昨夜微寒。"
  },
  {
    "title": "踏莎行·小径红稀",
    "author": "晏殊",
    "dynasty": "宋代",
    "content": "小径红稀，芳郊绿遍。高台树色阴阴见。春风不解禁杨花，蒙蒙乱扑行人面。(蒙 通：濛)翠叶藏莺，朱帘隔燕。炉香静逐游丝转。一场愁梦酒醒时，斜阳却照深深院。"
  },
  {
    "title": "渔家傲·画鼓声中昏又晓",
    "author": "晏殊",
    "dynasty": "宋代",
    "content": "画鼓声中昏又晓。时光只解催人老。求得浅欢风日好。齐揭调。神仙一曲渔家傲。绿水悠悠天杳杳。浮生岂得长年少。莫惜醉来开口笑。须信道。人间万事何时了。"
  },
  {
    "title": "木兰花·燕鸿过后莺归去",
    "author": "晏殊",
    "dynasty": "宋代",
    "content": "燕鸿过后莺归去，细算浮生千万绪。长于春梦几多时？散似秋云无觅处。闻琴解佩神仙侣，挽断罗衣留不住。劝君莫作独醒人，烂醉花间应有数。"
  },
  {
    "title": "喜迁莺·花不尽",
    "author": "晏殊",
    "dynasty": "宋代",
    "content": "花不尽，柳无穷。应与我情同。觥船一棹百分空。何处不相逢。朱弦悄。知音少。天若有情应老。劝君看取利名场。今古梦茫茫。"
  },
  {
    "title": "踏莎行·碧海无波",
    "author": "晏殊",
    "dynasty": "宋代",
    "content": "碧海无波，瑶台有路。思量便合双飞去。当时轻别意中人，山长水远知何处。绮席凝尘，香闺掩雾。红笺小字凭谁附。高楼目尽欲黄昏，梧桐叶上萧萧雨。"
  },
  {
    "title": "浣溪沙·玉碗冰寒滴露华",
    "author": "晏殊",
    "dynasty": "宋代",
    "content": "玉碗冰寒滴露华，粉融香雪透轻纱。晚来妆面胜荷花。鬓亸欲迎眉际月，酒红初上脸边霞。一场春梦日西斜。"
  },
  {
    "title": "诉衷情·东风杨柳欲青青",
    "author": "晏殊",
    "dynasty": "宋代",
    "content": "东风杨柳欲青青。烟淡雨初晴。恼他香阁浓睡，撩乱有啼莺。眉叶细，舞腰轻。宿妆成。一春芳意，三月和风，牵系人情。"
  },
  {
    "title": "木兰花·池塘水绿风微暖",
    "author": "晏殊",
    "dynasty": "宋代",
    "content": "池塘水绿风微暖，记得玉真初见面。重头歌韵响琤琮，入破舞腰红乱旋。玉钩阑下香阶畔，醉后不知斜日晚。当时共我赏花人，点检如今无一半。"
  },
  {
    "title": "诉衷情·芙蓉金菊斗馨香",
    "author": "晏殊",
    "dynasty": "宋代",
    "content": "芙蓉金菊斗馨香。天气欲重阳。远村秋色如画，红树间疏黄。流水淡，碧天长。路茫茫。凭高目断。鸿雁来时，无限思量。"
  },
  {
    "title": "破阵子·燕子欲归时节",
    "author": "晏殊",
    "dynasty": "宋代",
    "content": "燕子欲归时节，高楼昨夜西风。求得人间成小会，试把金尊傍菊丛。歌长粉面红。斜日更穿帘幕，微凉渐入梧桐。多少襟情言不尽，写向蛮笺曲调中。此情千万重。"
  },
  {
    "title": "撼庭秋·别来音信千里",
    "author": "晏殊",
    "dynasty": "宋代",
    "content": "别来音信千里，恨此情难寄。碧纱秋月，梧桐夜雨，几回无寐。楼高目断，天遥云黯，只堪憔悴。念兰堂红烛，心长焰短，向人垂泪。"
  },
  {
    "title": "踏莎行·祖席离歌",
    "author": "晏殊",
    "dynasty": "宋代",
    "content": "祖席离歌，长亭别宴。香尘已隔犹回面。居人匹马映林嘶，行人去棹依波转。画阁魂消，高楼目断。斜阳只送平波远。无穷无尽是离愁，天涯地角寻思遍。"
  },
  {
    "title": "少年游·重阳过后",
    "author": "晏殊",
    "dynasty": "宋代",
    "content": "重阳过后，西风渐紧，庭树叶纷纷。朱阑向晓，芙蓉妖艳，特地斗芳新。霜前月下，斜红淡蕊，明媚欲回春。莫将琼萼等闲分，留赠意中人。"
  },
  {
    "title": "清平乐",
    "author": "黄庭坚",
    "dynasty": "宋代",
    "content": "舞鬟娟好。白发黄花帽。醉任旁观嘲潦倒。扶老偏宜年小。舞回脸玉胸酥。缠头一斛明珠。日日梁州薄媚，年年金菊茱萸。"
  },
  {
    "title": "浣溪沙·小阁重帘有燕过",
    "author": "晏殊",
    "dynasty": "宋代",
    "content": "小阁重帘有燕过。晚花红片落庭莎。曲阑干影入凉波。一霎好风生翠幕，几回疏雨滴圆荷。酒醒人散得愁多。"
  },
  {
    "title": "山亭柳·赠歌者",
    "author": "晏殊",
    "dynasty": "宋代",
    "content": "家住西秦。赌博艺随身。花柳上、斗尖新。偶学念奴声调，有时高遏行云。蜀锦缠头无数，不负辛勤。数年来往咸京道，残杯冷炙漫消魂。衷肠事、托何人。若有知音见采，不辞遍唱阳春。一曲当筵落泪，重掩罗巾。"
  },
  {
    "title": "浣溪沙·湖上西风急暮蝉",
    "author": "晏殊",
    "dynasty": "宋代",
    "content": "湖上西风急暮蝉。夜来清露湿红莲。少留归骑促歌筵。为别莫辞金盏酒。入朝须近玉炉烟。不知重会是何年。"
  },
  {
    "title": "诉衷情·青梅煮酒斗时新",
    "author": "晏殊",
    "dynasty": "宋代",
    "content": "青梅煮酒斗时新。天气欲残春。东城南陌花下，逢著意中人。回绣袂，展香茵。叙情亲。此情拚作，千尺游丝，惹住朝云。"
  },
  {
    "title": "蝶恋花·帘幕风轻双语燕",
    "author": "晏殊",
    "dynasty": "宋代",
    "content": "帘幕风轻双语燕。午醉醒来，柳絮飞撩乱。心事一春犹未见。余花落尽青苔院。百尺朱楼闲倚遍。薄雨浓云，抵死遮人面。消息未知归早晚。斜阳只送平波远。"
  },
  {
    "title": "踏莎行·细草愁烟",
    "author": "晏殊",
    "dynasty": "宋代",
    "content": "细草愁烟，幽花怯露。凭阑总是销魂处。日高深院静无人，时时海燕双飞去。带缓罗衣，香残蕙炷。天长不禁迢迢路。垂杨只解惹春风，何曾系得行人住。"
  },
  {
    "title": "示张寺丞王校勘",
    "author": "晏殊",
    "dynasty": "宋代",
    "content": "元巳清明假未开，小园幽径独徘徊。春寒不定斑斑雨，宿酒难禁滟滟杯。无可奈何花落去，似曾相识燕归来。游梁赋客多风味，莫惜青钱万选才。"
  },
  {
    "title": "蝶恋花",
    "author": "周邦彦",
    "dynasty": "宋代",
    "content": "鱼尾霞生明远树。翠壁粘天，玉叶迎风举。一笑相逢蓬海路。人间风月如尘土。剪水双眸云鬓吐。醉倒天瓢笑语生青雾。此会未阑须记取。桃花几度吹红雨。"
  },
  {
    "title": "浣溪沙·红蓼花香夹岸稠",
    "author": "晏殊",
    "dynasty": "宋代",
    "content": "红蓼花香夹岸稠，绿波春水向东流。小船轻舫好追游。渔父酒醒重拨棹，鸳鸯飞去却回头。一杯销尽两眉愁。"
  },
  {
    "title": "金柅园",
    "author": "晏殊",
    "dynasty": "宋代",
    "content": "临川楼上柅园中，十五年前此会同。一曲清歌满樽酒，人生何处不相逢。"
  },
  {
    "title": "浣溪沙·杨柳阴中驻彩旌",
    "author": "晏殊",
    "dynasty": "宋代",
    "content": "杨柳阴中驻彩旌。芰荷香里劝金觥。小词流入管弦声。只有醉吟宽别恨，不须朝暮促归程。雨条烟叶系人情。"
  },
  {
    "title": "燕归梁·双燕归飞绕画堂",
    "author": "晏殊",
    "dynasty": "宋代",
    "content": "双燕归飞绕画堂。似留恋虹梁。清风明月好时光。更何况、绮筵张。云衫侍女，频倾寿酒，加意动笙簧。人人心在玉炉香。庆佳会、祝延长。"
  },
  {
    "title": "破阵子",
    "author": "晏殊",
    "dynasty": "宋代",
    "content": "忆得去年今日，黄花已满东篱。曾与玉人临小槛，共折香英泛酒卮。长条插鬓垂。人貌不应迁换，珍丛又睹芳菲。重把一尊寻旧径，所惜光阴去似飞。风飘露冷时。"
  },
  {
    "title": "木兰花·玉楼朱阁横金锁",
    "author": "晏殊",
    "dynasty": "宋代",
    "content": "玉楼朱阁横金锁，寒食清明春欲破。窗间斜月两眉愁，帘外落花双泪堕。朝云聚散真无那，百岁相看能几个。别来将为不牵情，万转千回思想过。"
  },
  {
    "title": "临江仙·资善堂中三十载",
    "author": "晏殊",
    "dynasty": "宋代",
    "content": "资善堂中三十载，旧人多是凋零。与君相见最伤情。一尊如旧，聊且话平生。此别要知须强饮，雪残风细长亭。待君归觐九重城。帝宸思旧，朝夕奉皇明。"
  },
  {
    "title": "凤衔杯·留花不住怨花飞",
    "author": "晏殊",
    "dynasty": "宋代",
    "content": "留花不住怨花飞。向南园、情绪依依。可惜倒红斜白、一枝枝。经宿雨、又离披。凭朱槛，把金卮。对芳丛、惆怅多时。何况旧欢新恨、阻心期。空满眼、是相思。"
  },
  {
    "title": "更漏子·雪藏梅",
    "author": "晏殊",
    "dynasty": "宋代",
    "content": "雪藏梅，烟著柳。依约上春时候。初送雁，欲闻莺。绿池波浪生。探花开，留客醉。忆得去年情味。金盏酒，玉炉香。任他红日长。"
  },
  {
    "title": "诉衷情·海棠珠缀一重重",
    "author": "晏殊",
    "dynasty": "宋代",
    "content": "海棠珠缀一重重。清晓近帘栊。胭脂谁与匀淡，偏向脸边浓。看叶嫩，惜花红。意无穷。如花似叶，岁岁年年，共占春风。"
  },
  {
    "title": "采桑子",
    "author": "晏几道",
    "dynasty": "宋代",
    "content": "年年此夕东城见，欢意匆匆。明日还重。却在楼台缥缈中。垂螺拂黛清歌女，曾唱相逢。秋月春风。醉枕香衾一岁同。"
  },
  {
    "title": "送凌侍郎还宣州",
    "author": "晏殊",
    "dynasty": "宋代",
    "content": "日南藩郡古宣城，碧落神仙拥使旌。津吏戒船东下稳，县僚负弩昼归荣。江山谢守高吟地，风月朱公故里情。曾预汉庭三独坐，府中谁敢伴飞觥。"
  },
  {
    "title": "踏莎行·绿树归莺",
    "author": "晏殊",
    "dynasty": "宋代",
    "content": "绿树归莺，雕梁别燕。春光一去如流电。当歌对酒莫沉吟，人生有限情无限。弱袂萦春，修蛾写怨。秦筝宝柱频移雁。尊中绿醑意中人，花朝月夜长相见。"
  },
  {
    "title": "渔家傲",
    "author": "欧阳修",
    "dynasty": "宋代",
    "content": "对酒当歌劳客劝。惜花只惜年华晚。寒艳冷香秋不管。情眷眷。凭栏尽日愁无限。思抱芳期随寒雁。悔无深意传双燕。怅望一枝难寄远。人不见。楼头望断相思眼。"
  },
  {
    "title": "木兰花",
    "author": "晏几道",
    "dynasty": "宋代",
    "content": "初心已恨花期晚。别后相思长在眼。兰衾犹有旧时香，每到梦回珠泪满。多应不信人肠断。几夜夜寒谁共暖。欲将恩爱结来生，只恐来生缘又短。"
  },
  {
    "title": "清平乐·春花秋草",
    "author": "晏殊",
    "dynasty": "宋代",
    "content": "春花秋草。只是催人老。总把千山眉黛扫。未抵别愁多少。劝君绿酒金杯。莫嫌丝管声催。兔走乌飞不住，人生几度三台。"
  },
  {
    "title": "蝶恋花·南雁依稀回侧阵",
    "author": "晏殊",
    "dynasty": "宋代",
    "content": "南雁依稀回侧阵，雪霁墙阴，偏觉兰芽嫩。中夜梦余消酒困，炉香卷穗灯生晕。急景流年都一瞬。往事前欢，未免萦方寸。腊后花期知渐近，东风已作寒梅信。"
  },
  {
    "title": "少年游",
    "author": "晏殊",
    "dynasty": "宋代",
    "content": "谢家庭槛晓无尘。芳宴祝良辰。风流妙舞，樱桃清唱，依约驻行云。榴花一盏浓香满，为寿百千春。岁岁年年，共欢同乐，嘉庆与时新。"
  },
  {
    "title": "谒金门",
    "author": "晏殊",
    "dynasty": "宋代",
    "content": "秋露坠。滴尽楚兰红泪。往事旧欢何限意。思量如梦寐。人貌老于前岁。风月宛然无异。座有嘉宾尊有桂。莫辞终夕醉。"
  },
  {
    "title": "诉衷情",
    "author": "晏几道",
    "dynasty": "宋代",
    "content": "长因蕙草记罗裙。绿腰沈水熏。阑干曲处人静，曾共倚黄昏。风有韵，月无痕。暗消魂。拟将幽恨，试写残花，寄与朝云。"
  },
  {
    "title": "秋蕊香",
    "author": "晏几道",
    "dynasty": "宋代",
    "content": "歌彻郎君秋草。别恨远山眉小。无情莫把多情恼。第一归来须早。红尘自古长安道。故人少。相思不比相逢好。此别朱颜应老。"
  },
  {
    "title": "拂霓裳",
    "author": "晏殊",
    "dynasty": "宋代",
    "content": "庆生辰。庆生辰是百千春。开雅宴，画堂高会有诸亲。钿函封大国，玉色受丝纶，感皇恩。望九重、天上拜尧云。今朝祝寿，祝寿数，比松椿。斟美酒，至心如对月中人。一声檀板动，一炷蕙香焚。祷仙真。愿年年今日、喜长新。"
  },
  {
    "title": "假中示判官张寺丞王校勘",
    "author": "晏殊",
    "dynasty": "宋代",
    "content": "元巳清明例未开，小园幽径独徘徊。春寒不定斑斑雨，宿醉难禁滟滟杯。无可奈何花落去，似曾相识燕归来。游梁赋客多风味，莫惜青钱万选才。"
  },
  {
    "title": "破阵子·忆得去年今日",
    "author": "晏殊",
    "dynasty": "宋代",
    "content": "忆得去年今日黄花已满东篱曾与玉人临小槛共折香英泛酒卮长条插鬓垂人貌不应迁换珍丛又睹芳菲重把一尊寻旧径所惜光阴去似飞风飘露冷时"
  },
  {
    "title": "更漏子",
    "author": "晏殊",
    "dynasty": "宋代",
    "content": "菊花残，梨叶堕。可惜良辰虚过。新酒熟，绮筵开。不辞红玉杯。蜀弦高，羌管脆。慢飐舞娥香袂。君莫笑，醉乡人。熙熙长似春。"
  },
  {
    "title": "迎春花",
    "author": "晏殊",
    "dynasty": "宋代",
    "content": "浅艳侔莺羽，纖条结兔丝。偏凌早春发，应诮众芳迟。"
  },
  {
    "title": "菩萨蛮",
    "author": "晏殊",
    "dynasty": "宋代",
    "content": "高梧叶下秋光晚。珍丛化出黄金盏。还似去年时。傍阑三两枝。人情须耐久。花面长依旧。莫学蜜蜂儿。等闲悠扬飞。"
  },
  {
    "title": "长生乐",
    "author": "晏殊",
    "dynasty": "宋代",
    "content": "玉露金风月正圆。台榭早凉天。画堂嘉会，组绣列芳筵。洞府星辰龟鹤，来添福寿。欢声喜色，同入金炉浓烟。清歌妙舞，急管繁弦。榴花满酌觥船。人尽祝、富贵又长年。莫教红日西晚，留著醉神仙。"
  },
  {
    "title": "秋蕊香·梅蕊雪残香瘦",
    "author": "晏殊",
    "dynasty": "宋代",
    "content": "梅蕊雪残香瘦。罗幕轻寒微透。多情只似春杨柳。占断可怜时候。萧娘劝我杯中酒。翻红袖。金乌玉兔长飞走。争得朱颜依旧。"
  },
  {
    "title": "玉堂春",
    "author": "晏殊",
    "dynasty": "宋代",
    "content": "帝城春暖。御柳暗遮空苑。海燕双双，拂扬帘栊。女伴相携、共绕林间路，折得樱桃插髻红。昨夜临明微雨，新英遍旧丛。宝马香车、欲傍西池看，触处杨花满袖风。"
  },
  {
    "title": "凤衔杯",
    "author": "晏殊",
    "dynasty": "宋代",
    "content": "青苹昨夜秋风起。无限个、露莲相倚。独凭朱阑、愁望晴天际。空目断、遥山翠。彩笺长，锦书细。谁信道、两情难寄。可惜良辰好景、欢娱地。只恁空憔悴。"
  },
  {
    "title": "酒泉子",
    "author": "晏殊",
    "dynasty": "宋代",
    "content": "三月暖风，开却好花无限了，当年丛下落纷纷。最愁人。长安多少利名身。若有一杯香桂酒，莫辞花下醉芳茵。且留春。"
  },
  {
    "title": "渔家傲·杨柳风前香百步",
    "author": "晏殊",
    "dynasty": "宋代",
    "content": "杨柳风前香百步，盘心碎点真珠露。疑是水仙开洞府，妆景趣，红幢绿盖朝天路。小鸭飞来稠闹处，三三两两能言语。饮散短亭人欲去，留不住，黄昏更下萧萧雨。"
  },
  {
    "title": "连理枝",
    "author": "晏殊",
    "dynasty": "宋代",
    "content": "玉宇秋风至。帘幕生凉气。朱槿犹开，红莲尚拆，芙蓉含蕊。送旧巢归燕拂高檐，见梧桐叶坠。嘉宴凌晨启。金鸭飘香细。凤竹鸾丝，清歌妙舞，尽呈游艺。愿百千遐寿此神仙，有年年岁岁。"
  },
  {
    "title": "望仙门·紫薇枝上露华浓",
    "author": "晏殊",
    "dynasty": "宋代",
    "content": "紫微枝上露华浓。起秋风。筦弦声细出帘栊。象筵中。仙酒斟云液，山歌转绕梁虹。此时佳会庆相逢。欢醉且从容。"
  },
  {
    "title": "端午词·御阁",
    "author": "晏殊",
    "dynasty": "宋代",
    "content": "乍结香茅祈福寿，更缠金缕贡芳新。丹台素有延生录，岁岁迎祥在此辰。"
  },
  {
    "title": "渔家傲·荷叶荷花相间斗",
    "author": "晏殊",
    "dynasty": "宋代",
    "content": "荷叶荷花相间斗。红娇绿嫩新妆就。昨日小池疏雨后。铺锦绣。行人过去频回首。倚遍朱阑凝望久。鸳鸯浴处波文皱。谁唤谢娘斟美酒。萦舞袖。当筵劝我千长寿。"
  },
  {
    "title": "雨中花",
    "author": "晏殊",
    "dynasty": "宋代",
    "content": "剪翠妆红欲就。折得清香满袖。一对鸳鸯眠未足，叶下长相守。莫傍细条寻嫩藕。怕绿刺、罥衣伤手。可惜许、月明风露好，恰在人归后。"
  },
  {
    "title": "满江红·写怀",
    "author": "岳飞",
    "dynasty": "宋代",
    "content": "怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！(栏 通：阑)靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。"
  },
  {
    "title": "小重山·昨夜寒蛩不住鸣",
    "author": "岳飞",
    "dynasty": "宋代",
    "content": "昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。白首为功名。旧山松竹老，阻归程。欲将心事付瑶琴。知音少，弦断有谁听？"
  },
  {
    "title": "满江红·登黄鹤楼有感",
    "author": "岳飞",
    "dynasty": "宋代",
    "content": "遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁骑满郊畿，风尘恶。兵安在？膏锋锷。民安在？填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。"
  },
  {
    "title": "池州翠微亭",
    "author": "岳飞",
    "dynasty": "宋代",
    "content": "经年尘土满征衣，特特寻芳上翠微。好水好山看不足，马蹄催趁月明归。"
  },
  {
    "title": "送紫岩张先生北伐",
    "author": "岳飞",
    "dynasty": "宋代",
    "content": "号令风霆迅，天声动北陬。长驱渡河洛，直捣向燕幽。马蹀阏氏血，旗枭可汗头。归来报明主，恢复旧神州。"
  },
  {
    "title": "题青泥市萧寺壁",
    "author": "岳飞",
    "dynasty": "宋代",
    "content": "雄气堂堂贯斗牛，誓将直节报君仇。斩除顽恶还车驾，不问登坛万户侯。"
  },
  {
    "title": "过张溪赠张完",
    "author": "岳飞",
    "dynasty": "宋代",
    "content": "无心买酒谒青春，对镜空嗟白发新。花下少年应笑我，垂垂羸马访高人。"
  },
  {
    "title": "题骤马冈",
    "author": "岳飞",
    "dynasty": "宋代",
    "content": "立马林冈豁战眸，阵云开处一溪流。机舂水沚犹传晋，黍秀宫庭孰悯周？南服只今歼小丑，北辕何日返神州？誓将七尺酬明圣，怒指天涯泪不收。"
  },
  {
    "title": "题池州翠光寺",
    "author": "岳飞",
    "dynasty": "宋代",
    "content": "爱此倚栏杆，谁同寓目閒。轻阴弄晴日，秀色隐空山。岛树萧疏外，征帆杳霭间。予虽江上老，心羡白云还。"
  },
  {
    "title": "题雩都华严寺",
    "author": "岳飞",
    "dynasty": "宋代",
    "content": "手持竹节访黄龙，旧穴空遗虎子踪。云锁断崖无觅处，半山松竹撼秋风。"
  },
  {
    "title": "归赴行在过上竺寺偶题",
    "author": "岳飞",
    "dynasty": "宋代",
    "content": "强胡犯金阙，驻跸大江南。一帝双魂杳，孤臣百战酣。兵威空朔漠，法力仗瞿昙。恢复山河日，捐躯分亦甘。"
  },
  {
    "title": "从驾游内苑应制",
    "author": "岳飞",
    "dynasty": "宋代",
    "content": "敕报游西内，春光霭上林。花围千朵锦，柳捻万株金。燕绕龙旗舞，莺随凤辇吟。君王多雨露，化育一人心。"
  },
  {
    "title": "游嵬石山寺",
    "author": "岳飞",
    "dynasty": "宋代",
    "content": "嵬石山前寺，林泉胜景幽。紫金诸佛相，白雪老僧头。潭水寒生月，松风夜带秋。我来属龙语，为雨济民忧。"
  },
  {
    "title": "题翠岩寺",
    "author": "岳飞",
    "dynasty": "宋代",
    "content": "秋风江上驻王师，暂向云山蹑翠微。忠义必期清耳水，功名直欲镇边圻。山林啸聚何劳取，沙漠群凶定破机。行复三关迎二圣，金酋席卷尽擒归。"
  },
  {
    "title": "寄浮图慧海",
    "author": "岳飞",
    "dynasty": "宋代",
    "content": "湓浦庐山几度秋，长江万折向东流。男儿立志扶王室，圣主专师灭虏酋。功业要刊燕石上，归休终伴赤松游。丁宁寄语东林老，莲社从此著力修。"
  },
  {
    "title": "送轸上人之庐山",
    "author": "岳飞",
    "dynasty": "宋代",
    "content": "何处高人云路迷，相逢忽荐目前机。偶看菜叶随流水，知有茅茨在翠微。琐细夜谈皆可听，烟霏秋雨欲同归。翛然又向诸方去，无数山供玉尘挥。"
  },
  {
    "title": "五岳祠盟记",
    "author": "岳飞",
    "dynasty": "宋代",
    "content": "　　版本一　　自中原板荡，夷狄交侵，余发愤河朔，起自相台，总发从军，历二百余战。虽未能远入夷荒，洗荡巢穴，亦且快国雠之万一。今又提一旅孤军，振起宜兴，建康之城，一鼓败虏，恨未能使匹马不回耳！故且养兵休卒，蓄锐待敌，嗣当激励士卒，功期再战，北逾沙漠，蹀血虏廷，尽屠夷种。迎二圣，归京阙，取故地，上版图，朝廷无虞，主上奠枕，余之愿也。　　河朔岳飞题。　　版本二　　近中原〔板〕荡，金贼长驱，如入无人之境；将帅无能，不及长城之壮。余发愤河朔，起自相台，总发从军，小大历二百馀战。虽未及远涉夷荒，讨荡巢穴，亦且快国雠之万一。今又提一垒孤军，振起宜〔兴〕，建康之城，一举而复，贼拥入江，仓皇宵遁，所恨不能匹马不回耳！　　今且休兵养卒，蓄锐待敌。如或朝廷见念，赐予器甲，使之完备，颁降功赏，使人蒙恩；即当深入虏庭，缚贼主蹀血马前，尽屠夷种，迎二圣复还京师，取故地再上版籍。他时过此，勒功金石，岂不快哉！此心一发，天地知之，知我者知之。建炎四年六月望日，河朔岳飞书。"
  },
  {
    "title": "论马",
    "author": "岳飞",
    "dynasty": "宋代",
    "content": "骥不称其力，称其德也。臣有二马，故常奇之。日啖豆至数斗，饮泉一斛，然非精洁宁饿死不受。介胄而驰，其初若不甚疾。比行百余里，始振鬣长鸣，奋迅示骏。 自午至酉，犹可二百里。褫鞍甲而不息、不汗，若无事然。此其为马，受大而不苟取，力裕而不求逞，致远之材也。值复襄阳，平杨幺，不幸相继以死。今所乘者不然。 日所受不过数升，而秣不择粟，饮不择泉。揽辔未安，踊跃前驱。甫百里，力竭汗喘，殆欲毙然。此其为马，寡取易盈，好逞易穷，驾钝之材也。"
  },
  {
    "title": "闲居",
    "author": "高适",
    "dynasty": "唐代",
    "content": "柳色惊心事，春风厌索居。方知一杯酒，犹胜百家书。"
  },
  {
    "title": "秋夜月中登天坛",
    "author": "姚合",
    "dynasty": "唐代",
    "content": "秋蟾流异彩，斋洁上坛行。天近星辰大，山深世界清。仙飙石上起，海日夜中明。何计长来此，闲眠过一生。"
  },
  {
    "title": "庄居野行",
    "author": "姚合",
    "dynasty": "唐代",
    "content": "客行野田间，比屋皆闭户。借问屋中人，尽去作商贾。官家不税商，税农服作苦。居人尽东西，道路侵垄亩。采玉上山颠，探珠入水府。边兵索衣食，此物同泥土。古来一人耕，三人食犹饥。如今千万家，无一把锄犁。我仓常空虚，我田生蒺藜。上天不雨粟，何由活烝黎。"
  },
  {
    "title": "穷边词二首",
    "author": "姚合",
    "dynasty": "唐代",
    "content": "将军作镇古汧州，水腻山春节气柔。清夜满城丝管散，行人不信是边头。箭利弓调四镇兵，蕃人不敢近东行。沿边千里浑无事，唯见平安火入城。"
  },
  {
    "title": "老马",
    "author": "姚合",
    "dynasty": "唐代",
    "content": "卧来扶不起，唯向主人嘶。惆怅东郊道，秋来雨作泥。"
  },
  {
    "title": "咏雪",
    "author": "郑燮",
    "dynasty": "清代",
    "content": "一片两片三四片，五六七八九十片。千片万片无数片，飞入梅花都不见。"
  },
  {
    "title": "和元八郎中秋居",
    "author": "姚合",
    "dynasty": "唐代",
    "content": "圣代无为化，郎中似散仙。晚眠随客醉，夜坐学僧禅。酒用林花酿，茶将野水煎。人生知此味，独恨少因缘。"
  },
  {
    "title": "迎春",
    "author": "姚合",
    "dynasty": "唐代",
    "content": "半年留醉待花开，晓去迎春夜始回。风暖慢行寻曲水，天晴远望立高台。亦知无处将诗请，唯得终朝把酒催。今日柳条全弄色，游人相伴看春来。"
  },
  {
    "title": "赏春",
    "author": "姚合",
    "dynasty": "唐代",
    "content": "闲人只是爱春光，迎得春来喜欲狂。买酒怕迟教走马， 看花嫌远自移床。娇莺语足方离树，戏蝶飞高始过墙。颠倒醉眠三数日，人间百事不思量。"
  },
  {
    "title": "闲居遣怀十首",
    "author": "姚合",
    "dynasty": "唐代",
    "content": "身外无徭役，开门百事闲。倚松听唳鹤，策杖望秋山。萍任连池绿，苔从匝地斑。料无车马客，何必扫柴关。闲卧销长日，亲朋笑我疏。诗篇随分有，人事度年无。情性僻难改，愁怀酒为除。谁能思此计，空备满床书。白日逍遥过，看山复绕池。展书寻古事，翻卷改新诗。赊酒风前酌，留僧竹里棋。同人笑相问，羡我足闲时。好景时牵目，茅斋兴有馀。远山经雨后，庭树得秋初。道侣怜栽药，高人笑养鱼。优游随本性，甘被弃慵疏。永日厨烟绝，何曾暂废吟。闲时随思缉，小酒恣情斟。看月嫌松密，垂纶爱水深。世间多少事，无事可关心。一生能几日，愁恨也无端。遇酒酕醄饮，逢花烂熳看。青云非失路，白发未相干。以此多携解，将心但自宽。万事徒纷扰，难关枕上身。朗吟销白日，沈醉度青春。演步怜山近，闲眠厌客频。市朝曾不到，长免满衣尘。野性多疏惰，幽栖更称情。独行看影笑，闲坐弄琴声。懒拜腰肢硬，慵趋礼乐生。业文随日遣，不是为求名。生计甘寥落，高名愧自由。惯无身外事，不信世间愁。好酒盈杯酌，闲诗任笔酬。凉风从入户，云水更宜秋。拙直难和洽，从人笑掩关。不能行户外，宁解走尘间。被酒长酣思，无愁可上颜。何言归去事，著处是青山。"
  },
  {
    "title": "武功县中作三十首（一作武功县闲居）",
    "author": "姚合",
    "dynasty": "唐代",
    "content": "县去帝城远，为官与隐齐。马随山鹿放，鸡杂野禽栖。绕舍惟藤架，侵阶是药畦。更师嵇叔夜，不拟作书题。方拙天然性，为官是事疏。惟寻向山路，不寄入城书。因病多收药，缘餐学钓鱼。养身成好事，此外更空虚。微官如马足，只是在泥尘。到处贫随我，终年老趁人。簿书销眼力，杯酒耗心神。早作归休计，深居养此身。簿书多不会，薄俸亦难销。醉卧慵开眼，闲行懒系腰。移花兼蝶至，买石得云饶。且自心中乐，从他笑寂寥。晓钟惊睡觉，事事便相关。小市柴薪贵，贫家砧杵闲。读书多旋忘，赊酒数空还。长羡刘伶辈，高眠出世间。性疏常爱卧，亲故笑悠悠。纵出多携枕，因衙始裹头。上山方觉老，过寺暂忘愁。三考千馀日，低腰不拟休。客至皆相笑，诗书满卧床。爱闲求病假，因醉弃官方。鬓发寒唯短，衣衫瘦渐长。自嫌多检束，不似旧来狂。一日看除目，终年损道心。山宜冲雪上，诗好带风吟。野客嫌知印，家人笑买琴。只应随分过，已是错弥深。邻里皆相爱，门开数见过。秋凉送客远，夜静咏诗多。就架题书目，寻栏记药窠。到官无别事，种得满庭莎。穷达天应与，人间事莫论。微官长似客，远县岂胜村。竟日多无食，连宵不闭门。斋心调笔砚，唯写五千言。县僻仍牢落，游人到便回。路当边地去，村入郭门来。酒户愁偏长，诗情病不开。可曾衙小吏，恐谓踏青苔。自下青山路，三年著绿衣。官卑食肉僭，才短事人非。野客教长醉，高僧劝早归。不知何计是，免与本心违。月出方能起，庭前看种莎。吏来山鸟散，酒熟野人过。岐路荒城少，烟霞远岫多。同官数相引，下马上西坡。作吏荒城里，穷愁欲不胜。病多唯识药，年老渐亲僧。梦觉空堂月，诗成满砚冰。故人多得路，寂寞不相称。谁念东山客，栖栖守印床。何年得事尽，终日逐人忙。醉卧谁知叫，闲书不著行。人间长检束，与此岂相当。朝朝眉不展，多病怕逢迎。引水远通涧，垒山高过城。秋灯照树色，寒雨落池声。好是吟诗夜，披衣坐到明。簿籍谁能问，风寒趁早眠。每旬常乞假，隔月探支钱。还往嫌诗僻，亲情怪酒颠。谋身须上计，终久是归田。闭门风雨里，落叶与阶齐。野客嫌杯小，山翁喜枕低。听琴知道性，寻药得诗题。谁更能骑马，闲行只杖藜。腥膻都不食，稍稍觉神清。夜犬因风吠，邻鸡带雨鸣。守官常卧病，学道别称名。小有洞中路，谁能引我行。宦名浑不计，酒熟且开封。晴月销灯色，寒天挫笔锋。惊禽时并起，闲客数相逢。旧国萧条思，青山隔几重。假日多无事，谁知我独忙。移山入县宅，种竹上城墙。惊蝶遗花蕊，游蜂带蜜香。唯愁明早出，端坐吏人旁。门外青山路，因循自不归。养生宜县僻，说品喜官微。净爱山僧饭，闲披野客衣。谁怜幽谷鸟，不解入城飞。一官无限日，愁闷欲何如。扫舍惊巢燕，寻方落壁鱼。从僧乞净水，凭客报闲书。白发谁能镊，年来四十馀。朝朝门不闭，长似在山时。宾客抽书读，儿童斫竹骑。久贫还易老，多病懒能医。道友应相怪，休官日已迟。戚戚常无思，循资格上官。闲人得事晚，常骨觅仙难。醉卧疑身病，贫居觉道宽。新诗久不写，自算少人看。漫作容身计，今知拙有馀。青衫迎驿使，白发忆山居。道友怜蔬食，吏人嫌草书。须为长久事，归去自耕锄。主印三年坐，山居百事休。焚香开敕库，踏月上城楼。饮酒多成病，吟诗易长愁。殷勤问渔者，暂借手中钩。长忆青山下，深居遂性情。垒阶溪石净，烧竹灶烟轻。点笔图云势，弹琴学鸟声。今朝知县印，梦里百忧生。自知狂僻性，吏事固相疏。只是看山立，无嫌出县居。印朱沾墨砚，户籍杂经书。月俸寻常请，无妨乏斗储。作吏无能事，为文旧致功。诗标八病外，心落百忧中。拜别登朝客，归依炼药翁。不知还往内，谁与此心同。"
  },
  {
    "title": "和李十二舍人冬至日",
    "author": "姚合",
    "dynasty": "唐代",
    "content": "献寿人皆庆，南山复北堂。从今千万日，此日又初长。"
  },
  {
    "title": "过钦上人院",
    "author": "姚合",
    "dynasty": "唐代",
    "content": "有相无相身，唯师说始真。修篁半庭影，清磬几僧邻。古壁丹青落，虚檐鸟雀驯。伊余求了义，羸马往来频。"
  },
  {
    "title": "哭贾岛二首",
    "author": "姚合",
    "dynasty": "唐代",
    "content": "白日西边没，沧波东去流。名虽千古在，身已一生休。岂料文章远，那知瑞草秋。曾闻有书剑，应是别人收。杳杳黄泉下，嗟君向此行。有名传后世，无子过今生。新墓松三尺，空阶月二更。从今旧诗卷，人觅写应争。"
  },
  {
    "title": "杨柳枝词五首",
    "author": "姚合",
    "dynasty": "唐代",
    "content": "黄金丝挂粉墙头，动似颠狂静似愁。游客见时心自醉，无因得见谢家楼。叶叶如眉翠色浓，黄莺偏恋语从容。桥边陌上无人识，雨湿烟和思万重。江上东西离别饶，旧条折尽折新条。亦知春色人将去，犹胜狂风取次飘。二月杨花触处飞，悠悠漠漠自东西。谢家咏雪徒相比，吹落庭前便作泥。江亭杨柳折还垂，月照深黄几树丝。见说隋堤枯已尽，年年行客怪春迟。"
  },
  {
    "title": "闻蝉寄贾岛",
    "author": "姚合",
    "dynasty": "唐代",
    "content": "秋来吟更苦，半咽半随风。禅客心应乱，愁人耳愿聋。雨晴烟树里，日晚古城中。远思应难尽，谁当与我同。"
  },
  {
    "title": "闲居晚夏",
    "author": "姚合",
    "dynasty": "唐代",
    "content": "闲居无事扰，旧病亦多痊。选字诗中老，看山屋外眠。片霞侵落日，繁叶咽鸣蝉。对此心还乐，谁知乏酒钱。"
  },
  {
    "title": "过李处士山居",
    "author": "姚合",
    "dynasty": "唐代",
    "content": "闲居昼掩扉，门柳荫蔬畦。因病方收药，寻僧始度溪。少逢人到户，时有燕衔泥。萧洒身无事，名高孰与齐。"
  },
  {
    "title": "八月十五夜看月",
    "author": "姚合",
    "dynasty": "唐代",
    "content": "亭亭千万里，三五复秋中。此夕光应绝，常时思不同。九霄微有露，四海静无风。惆怅逡巡别，谁能看碧空。"
  },
  {
    "title": "杭州观潮",
    "author": "姚合",
    "dynasty": "唐代",
    "content": "楼有章亭号，涛来自古今。势连沧海阔，色比白云深。怒雪驱寒气，狂雷散大音。浪高风更起，波急石难沈。鸟惧多遥过，龙惊不敢吟。坳如开玉穴，危似走琼岑。但褫千人魄，那知伍相心。岸摧连古道，洲涨踣丛林。跳沫山皆湿，当江日半阴。天然与禹凿，此理遣谁寻。"
  },
  {
    "title": "扬州春词三首",
    "author": "姚合",
    "dynasty": "唐代",
    "content": "广陵寒食天，无雾复无烟。暖日凝花柳，春风散管弦。园林多是宅，车马少于船。莫唤游人住，游人困不眠。满郭是春光，街衢土亦香。竹风轻履舄，花露腻衣裳。谷鸟鸣还艳，山夫到更狂。可怜游赏地，炀帝国倾亡。江北烟光里，淮南胜事多。市鄽持烛入，邻里漾船过。有地惟栽竹，无家不养鹅。春风荡城郭，满耳是笙歌。"
  },
  {
    "title": "答友人招游",
    "author": "姚合",
    "dynasty": "唐代",
    "content": "不来知尽怪，失意懒春游。闻鸟宁惊梦，看花怕引愁。赌棋招敌手，沽酒自扶头。何似华筵上，推辞候到筹。"
  },
  {
    "title": "使两浙赠罗隐",
    "author": "姚合",
    "dynasty": "唐代",
    "content": "平日时风好涕流，谗书虽盛一名休。寰区叹屈瞻天问，夷貊闻诗过海求。向夕便思青琐拜，近年寻伴赤松游。何当世祖从人望，早以公台命卓侯。"
  },
  {
    "title": "中秋夜洞庭圆月",
    "author": "姚合",
    "dynasty": "唐代",
    "content": "素月闲秋景，骚人泛洞庭。沧波正澄霁，凉叶未飘零。练彩凝葭菼，霜容静杳冥。晓栖河畔鹤，宵映渚边萤。圆彩含珠魄，微飚发桂馨。谁怜采蘋客，此夜宿孤汀。"
  },
  {
    "title": "酬令狐郎中见寄",
    "author": "姚合",
    "dynasty": "唐代",
    "content": "昨是儿童今是翁，人间日月急如风。常闻欲向沧江去，除我无人与子同。"
  },
  {
    "title": "惜别",
    "author": "姚合",
    "dynasty": "唐代",
    "content": "酒阑歌罢更迟留，携手思量凭翠楼。桃李容华犹叹月，风流才器亦悲秋。光阴不觉朝昏过，岐路无穷早晚休。似把剪刀裁别恨，两人分得一般愁。"
  },
  {
    "title": "送僧游边（一作送无可）",
    "author": "姚合",
    "dynasty": "唐代",
    "content": "师向边头去，边人业障轻。腥膻斋自洁，部落讲还成。传教多离寺，随缘不计程。三千世界内，何处是无生。"
  },
  {
    "title": "寄右史李定言（许浑集寄李定言律诗第二三联即此四句）",
    "author": "姚合",
    "dynasty": "唐代",
    "content": "才归龙尾含鸡舌，更立螭头运兔毫。阊阖欲开金漏尽，冕旒初坐御香高。"
  },
  {
    "title": "夜期友生不至",
    "author": "姚合",
    "dynasty": "唐代",
    "content": "忍寒停酒待君来，酒作凌澌火作灰。半夜出门重立望，月明先自下高台。"
  },
  {
    "title": "从军行",
    "author": "姚合",
    "dynasty": "唐代",
    "content": "滥得进士名，才用苦不长。性癖艺亦独，十年作诗章。六义虽粗成，名字犹未扬。将军俯招引，遣脱儒衣裳。常恐虚受恩，不惯把刀枪。又无远筹略，坐使虏灭亡。昨来发兵师，各各赴战场。顾我同老弱，不得随戎行。丈夫生世间，职分贵所当。从军不出门，岂异病在床。谁不恋其家，其家无风霜。鹰鹘念搏击，岂贵食满肠。"
  },
  {
    "title": "古碑",
    "author": "姚合",
    "dynasty": "唐代",
    "content": "荒田一片石，文字满青苔。不是逢闲客，何人肯读来。"
  },
  {
    "title": "穷边词二首 其一",
    "author": "姚合",
    "dynasty": "唐代",
    "content": "将军作镇古汧洲，水腻山春节气柔。清夜满城丝管散，行人不信是边头。"
  },
  {
    "title": "夏夜宿江驿",
    "author": "姚合",
    "dynasty": "唐代",
    "content": "竹屋临江岸，清宵兴自长。夜深倾北斗，叶落映横塘。渚闹渔歌响，风和角粽香。却愁南去棹，早晚到潇湘。"
  },
  {
    "title": "霁后登楼",
    "author": "姚合",
    "dynasty": "唐代",
    "content": "高楼初霁后，远望思无穷。雨洗青山净，春蒸大野融。碧池舒暖景，弱柳亸和风。为有登临兴，独吟落照中。"
  },
  {
    "title": "题金州西园九首。芭蕉屏",
    "author": "姚合",
    "dynasty": "唐代",
    "content": "芭蕉丛丛生，月照参差影。数叶大如墙，作我门之屏。稍稍闻见稀，耳目得安静。"
  },
  {
    "title": "杏溪十首。杏溪",
    "author": "姚合",
    "dynasty": "唐代",
    "content": "桃花四散飞，桃子压枝垂。寂寂青阴里，幽人举步迟。殷勤念此径，我去复来谁。"
  },
  {
    "title": "过昙花宝上人院",
    "author": "姚合",
    "dynasty": "唐代",
    "content": "九陌最幽寺，吾师院复深。烟霜同覆屋，松竹杂成林。鸟语境弥寂，客来机自沈。早知能到此，应不戴朝簪。"
  },
  {
    "title": "杏溪十首。枫林堰",
    "author": "姚合",
    "dynasty": "唐代",
    "content": "森森枫树林，护此石门堰。杏堤数里馀，枫影覆亦遍。鸬鹚与钓童，质异同所愿。"
  },
  {
    "title": "题金州西园九首。葼径",
    "author": "姚合",
    "dynasty": "唐代",
    "content": "药院径亦高，往来踏葼影。方当繁暑日，草屩微微冷。爱此不能行，折薪坐煎茗。"
  },
  {
    "title": "春晚雨中",
    "author": "姚合",
    "dynasty": "唐代",
    "content": "寂寂春将老，闲人强自欢。迎风莺语涩，带雨蝶飞难。傍砌木初长，眠花景渐阑。临轩平目望，情思若为宽。"
  },
  {
    "title": "对月",
    "author": "姚合",
    "dynasty": "唐代",
    "content": "银轮玉兔向东流，莹净三更正好游。一片黑云何处起，皂罗笼却水精球。"
  },
  {
    "title": "和刘禹锡主客冬初拜表怀上都故人",
    "author": "姚合",
    "dynasty": "唐代",
    "content": "九陌喧喧骑吏催，百官拜表禁城开。林疏晓日明红叶，尘静寒霜覆绿苔。玉佩声微班始定，金函光动按初来。此时共想朝天客，谢食方从阁里回。"
  },
  {
    "title": "送薛二十三郎中赴婺州",
    "author": "姚合",
    "dynasty": "唐代",
    "content": "我住浙江西，君去浙江东。日日心来往，不畏浙江风。"
  },
  {
    "title": "心怀霜",
    "author": "姚合",
    "dynasty": "唐代",
    "content": "欲识为诗苦，秋霜若在心。神清方耿耿，气肃觉沈沈。皓素中方委，严凝得更深。依稀轻夕渚，仿佛在寒林。思劲凄孤韵，声酸激冷吟。还如饮冰士，励节望知音。"
  },
  {
    "title": "喜贾岛至",
    "author": "姚合",
    "dynasty": "唐代",
    "content": "布囊悬蹇驴，千里到贫居。饮酒谁堪伴，留诗自与书。爱眠知不醉，省语似相疏。军吏衣裳窄，还应暗笑余。"
  },
  {
    "title": "咏镜",
    "author": "张说",
    "dynasty": "唐代",
    "content": "宝镜如明月，出自秦宫样。隐起双蟠龙，衔珠俨相向。常恐君不察，匣中委清量。积翳掩菱花，虚心蔽尘状。倘蒙罗袖拂，光生玉台上。"
  },
  {
    "title": "喜喻凫至",
    "author": "姚合",
    "dynasty": "唐代",
    "content": "欲出心还懒，闲吟绕寝床。道书虫食尽，酒律客偷将。愁至为多病，贫来减得狂。见君何所似，如热得清凉。"
  },
  {
    "title": "和王郎中召看牡丹",
    "author": "姚合",
    "dynasty": "唐代",
    "content": "葩叠萼相重，烧栏复照空。妍姿朝景里，醉艳晚烟中。乍怪霞临砌，还疑烛出笼。绕行惊地赤，移坐觉衣红。殷丽开繁朵，香浓发几丛。裁绡样岂似，染茜色宁同。嫩畏人看损，鲜愁日炙融。婵娟涵宿露，烂熳抵春风。纵赏襟情合，闲吟景思通。客来归尽懒，莺恋语无穷。万物珍那比，千金买不充。如今难更有，纵有在仙宫。"
  },
  {
    "title": "赠张籍太祝",
    "author": "姚合",
    "dynasty": "唐代",
    "content": "绝妙江南曲，凄凉怨女诗。古风无手敌，新语是人知。飞动应由格，功夫过却奇。麟台添集卷，乐府换歌词。李白应先拜，刘祯必自疑。贫须君子救，病合国家医。野客开山借，邻僧与米炊。甘贫辞聘币，依选受官资。多见愁连晓，稀闻债尽时。圣朝文物盛，太祝独低眉。"
  },
  {
    "title": "赠刘叉",
    "author": "姚合",
    "dynasty": "唐代",
    "content": "自君离海上，垂钓更何人。独宿空堂雨，闲行九陌尘。避时曾变姓，救难似嫌身。何处相期宿，咸阳酒市春。"
  },
  {
    "title": "山中述怀",
    "author": "姚合",
    "dynasty": "唐代",
    "content": "为客久未归，寒山独掩扉。晓来山鸟散，雨过杏花稀。天远云空积，溪深水自微。此情对春色，尽醉欲忘机。"
  },
  {
    "title": "及第后夜中书事",
    "author": "姚合",
    "dynasty": "唐代",
    "content": "夜睡常惊起，春光属野夫。新衔添一字，旧友逊前途。喜过还疑梦，狂来不似儒。爱花持烛看，忆酒犯街沽。天上名应定，人间盛更无。报恩丞相閤，何啻杀微躯。"
  },
  {
    "title": "别贾岛",
    "author": "姚合",
    "dynasty": "唐代",
    "content": "懒作住山人，贫家日赁身。书多笔渐重，睡少枕长新。野客狂无过，诗仙瘦始真。秋风千里去，谁与我相亲。"
  },
  {
    "title": "欲别",
    "author": "姚合",
    "dynasty": "唐代",
    "content": "山川重叠远茫茫，欲别先忧别恨长。红芍药花虽共醉，绿蘼芜影又分将。鸳鸯有路高低去，鸿雁南飞一两行。惆怅与君烟景迥，不知何日到潇湘。"
  },
  {
    "title": "寄杨茂卿校书",
    "author": "姚合",
    "dynasty": "唐代",
    "content": "去年别君时，同宿黎阳城。黄河冻欲合，船入冰罅行。君为使滑州，我来西入京。丈夫不泣别，旁人叹无情。到京就省试，落籍先有名。惭辱乡荐书，忽欲自受刑。还家岂无路，羞为路人轻。决心住城中，百败望一成。腐草众所弃，犹能化为萤。岂我愚暗身，终久不发明。所悲道路长，亲爱难合并。还如舟与车，奔走各异程。耳目甚短狭，背面若聋盲。安得学白日，远见君仪形。"
  },
  {
    "title": "寄贾岛浪仙",
    "author": "姚合",
    "dynasty": "唐代",
    "content": "悄悄掩门扉，穷窘自维絷。世途已昧履，生计复乖缉。疏我非常性，端峭尔孤立。往还纵云久，贫蹇岂自习。所居率荒野，宁似在京邑。院落夕弥空，虫声雁相及。衣巾半僧施，蔬药常自拾。凛凛寝席单，翳翳灶烟湿。颓篱里人度，败壁邻灯入。晓思已暂舒，暮愁还更集。风凄林叶萎，苔糁行径涩。海峤誓同归，橡栗充朝给。"
  },
  {
    "title": "洛下夜会寄贾岛",
    "author": "姚合",
    "dynasty": "唐代",
    "content": "洛下攻诗客，相逢只是吟。夜觞欢稍静，寒屋坐多深。乌府偶为吏，沧江长在心。忆君难就寝，烛灭复星沉。"
  },
  {
    "title": "寄元绪上人",
    "author": "姚合",
    "dynasty": "唐代",
    "content": "石窗紫藓墙，此世此清凉。研露题诗洁，消冰煮茗香。闲云春影薄，孤磬夜声长。何计休为吏，从师老草堂。"
  },
  {
    "title": "送别友人（一作别友人山居）",
    "author": "姚合",
    "dynasty": "唐代",
    "content": "独向山中觅紫芝，山人勾引住多时。摘花浸酒春愁尽，烧竹煎茶夜卧迟。泉落林梢多碎滴，松生石底足旁枝。明朝却欲归城市，问我来期总不知。"
  },
  {
    "title": "送李馀及第归蜀",
    "author": "姚合",
    "dynasty": "唐代",
    "content": "蜀山高岧峣，蜀客无平才。日饮锦江水，文章盈其怀。十年作贡宾，九年多邅回。春来登高科，升天得梯阶。手持冬集书，还家献庭闱。人生此为荣，得如君者稀。李白蜀道难，羞为无成归。子今称意行，所历安觉危。与子久相从，今朝忽乖离。风飘海中船，会合难自期。长安米价高，伊我常渴饥。临岐歌送子，无声但陈词。义交外不亲，利交内相违。勉子慎其道，急若食与衣。苦爇道路赤，行人念前驰。一杯不可轻，远别方自兹。"
  },
  {
    "title": "送韩湘赴江西从事",
    "author": "姚合",
    "dynasty": "唐代",
    "content": "年少登科客，从军诏命新。行装有兵器，祖席尽诗人。细雨湘城暮，微风楚水春。浔阳应足雁，梦泽岂无尘。猿叫来山顶，潮痕在树身。从容多暇日，佳句寄须频。"
  },
  {
    "title": "送进士田卓入华山",
    "author": "姚合",
    "dynasty": "唐代",
    "content": "何物随身去，六经与一琴。辞家计已久，入谷住应深。偶坐僧同石，闲书叶满林。业成须谒帝，无贮白云心。"
  },
  {
    "title": "送宋慎言",
    "author": "姚合",
    "dynasty": "唐代",
    "content": "童稚便知闻，如今只有君。百篇诗尽和，一盏酒须分。驿路多连水，州城半在云。离情同落叶，向晚更纷纷。"
  },
  {
    "title": "送郑尚书赴兴元",
    "author": "姚合",
    "dynasty": "唐代",
    "content": "儒有登坛贵，何人得此功。红旗烧密雪，白马踏长风。斧钺来天上，诗书理汉中。方知百胜略，应不在弯弓。"
  },
  {
    "title": "寄安陆友人",
    "author": "姚合",
    "dynasty": "唐代",
    "content": "别路在春色，故人云梦中。鸟啼三月雨，蝶舞百花风。烟束远山碧，霞欹落照红。想君登此兴，回首念飘蓬。"
  },
  {
    "title": "寄杨工部，闻毗陵舍弟自罨溪入茶山",
    "author": "姚合",
    "dynasty": "唐代",
    "content": "采茶溪路好，花影半浮沉。画舸僧同上，春山客共寻。芳新生石际，幽嫩在山阴。色是春光染，香惊日气侵。试尝应酒醒，封进定恩深。芳贻千里外，怡怡太府吟。"
  },
  {
    "title": "送独孤焕评事赴丰州",
    "author": "姚合",
    "dynasty": "唐代",
    "content": "东门携酒送廷评，结束从军塞上行。深碛路移唯马觉，断蓬风起与雕平。烟生远戍侵云色，冰叠黄河长雪声。须凿燕然山上石，登科记里是闲名。"
  },
  {
    "title": "将归山",
    "author": "姚合",
    "dynasty": "唐代",
    "content": "野人惯去山中住，自到城来闷不胜。宫树蝉声多却乐，侯门月色少于灯。饥来唯拟重餐药，归去还应只别僧。闻道旧溪茆屋畔，春风新上数枝藤。"
  },
  {
    "title": "赠僧绍明",
    "author": "姚合",
    "dynasty": "唐代",
    "content": "西方清净路，此路出何门。见说师知处，从来佛不言。今生多病恼，自晓至黄昏。唯寐方无事，那堪梦亦喧。"
  },
  {
    "title": "寄陕府内兄郭冏端公",
    "author": "姚合",
    "dynasty": "唐代",
    "content": "蹇钝无大计，酷嗜进士名。为文性不高，三年住西京。相府执文柄，念其心专精。薄艺不退辱，特列为门生。事出自非意，喜常少于惊。春榜四散飞，数日遍八纮。眼始见花发，耳得闻鸟鸣。免同去年春，兀兀聋与盲。家寄河朔间，道路出陕城。暌违逾十年，一会豁素诚。同游山水穷，狂饮飞大觥。起坐不相离，有若亲弟兄。中外无亲疏，所算在其情。久客贵优饶，一醉旧疾平。家远归思切，风雨甚亦行。到兹恋仁贤，淹滞一月程。新诗忽见示，气逸言纵横。缠绵意千里，骚雅文发明。永昼吟不休，咽喉干无声。羁贫重金玉，今日金玉轻。"
  },
  {
    "title": "寄崔之仁山人",
    "author": "姚合",
    "dynasty": "唐代",
    "content": "不得之仁消息久，秋来体色复何如。苦将杯酒判身病，狂作文章信手书。官职卑微从客笑，性灵闲野向钱疏。几时身计浑无事，拣取深山一处居。"
  },
  {
    "title": "咏南池嘉莲",
    "author": "姚合",
    "dynasty": "唐代",
    "content": "芙蓉池里叶田田，一本双花出碧泉。浓淡共妍香各散，东西分艳蒂相连。自知政术无他异，纵是祯祥亦偶然。四野人闻皆尽喜，争来入郭看嘉莲。"
  },
  {
    "title": "寻僧不遇",
    "author": "姚合",
    "dynasty": "唐代",
    "content": "入门愁自散，不假见僧翁。花落煎茶水，松生醒酒风。拂床寻古画，拔刺看新丛。别有游人见，多疑住此中。"
  },
  {
    "title": "酬张籍司业见寄",
    "author": "姚合",
    "dynasty": "唐代",
    "content": "日日在心中，青山青桂丛。高人多爱静，归路亦应同。罢吏方无病，因僧得解空。新诗劳见问，吟对竹林风。"
  },
  {
    "title": "酬光禄田卿末伏见寄",
    "author": "姚合",
    "dynasty": "唐代",
    "content": "下伏秋期近，还知扇渐疏。惊飙坠邻果，暴雨落江鱼。贵寺虽同秩，闲曹只管书。朝朝廊下食，相庇在肴菹。"
  },
  {
    "title": "腊日猎",
    "author": "姚合",
    "dynasty": "唐代",
    "content": "健夫结束执旌旗，晓度长江自合围。野外狐狸搜得尽，天边鸿雁射来稀。苍鹰落日饥唯急，白马平川走似飞。蜡节畋游非为己，莫惊刺史夜深归。"
  },
  {
    "title": "佛舍见胡子有嘲（一作嘲胡子小男）",
    "author": "姚合",
    "dynasty": "唐代",
    "content": "明明复夜夜，胡子即成翁。唯是真知性，不来生灭中。"
  },
  {
    "title": "敬宗皇帝挽词三首",
    "author": "姚合",
    "dynasty": "唐代",
    "content": "从谏停东幸，垂衣宝历昌。汉昭登位少，周代卜年长。彩仗三清路，麻衣万国丧。玄宫今一闭，终古柏苍苍。晚色启重扉，旌旗路渐移。荆山鼎成日，湘浦竹斑时。臣子终身感，山园七月期。金茎看尚在，承露复何为。紫陌起仙飙，川原共寂寥。灵輴万国护，仪殿百神朝。漏滴秋风路，笳吟灞水桥。微臣空感咽，踊绝觉天遥。"
  },
  {
    "title": "游昊天玄都观（一作裴考功、厉察院同游昊天玄都观）",
    "author": "姚合",
    "dynasty": "唐代",
    "content": "性同相见易，紫府共闲行。阴径红桃落，秋坛白石生。藓文连竹色，鹤语应松声。风定药香细，树声泉气清。垂檐灵草影，绕壁古山名。围外坊无禁，归时踏月明。"
  },
  {
    "title": "晦日送穷三首",
    "author": "姚合",
    "dynasty": "唐代",
    "content": "年年到此日，沥酒拜街中。万户千门看，无人不送穷。送穷穷不去，相泥欲何为。今日官家宅，淹留又几时。古人皆恨别，此别恨消魂。只是空相送，年年不出门。"
  },
  {
    "title": "别春",
    "author": "姚合",
    "dynasty": "唐代",
    "content": "留春不得被春欺，春若无情遣泥谁。寂寞自疑生冷病，凄凉还似别亲知。随风未辨归何处，浇酒唯求住少时。一去近当三百日，从朝至夜是相思。"
  },
  {
    "title": "秋夕遣怀",
    "author": "姚合",
    "dynasty": "唐代",
    "content": "昨宵白露下，秋气满山城。风劲衣巾脆，窗虚笔墨轻。临书爱真迹，避酒怕狂名。只拟随麋鹿，悠悠过一生。"
  },
  {
    "title": "同卫尉崔少卿九月六日饮",
    "author": "姚合",
    "dynasty": "唐代",
    "content": "酒熟菊还芳，花飘盏亦香。与君先一醉，举世待重阳。风色初晴利，虫声向晚长。此时如不饮，心事亦应伤。"
  },
  {
    "title": "春日江次",
    "author": "姚合",
    "dynasty": "唐代",
    "content": "野步出茆斋，闲行坐石台。久悲乡路远，犹喜杏花开。鸥鹭皆飞去，帆樯何处来。因凝千里目，落日尚徘徊。"
  },
  {
    "title": "酬任畴协律夏中苦雨见寄",
    "author": "姚合",
    "dynasty": "唐代",
    "content": "银汉波澜溢，经旬雨未休。细听宜隔牖，远望忆高楼。风急飘还断，云低落更稠。走童惊掣电，饥鸟啄浮沤。丝网张空际，蛛绳续瓦沟。青蛙多入户，潢潦欲胜舟。雷怒疑山破，池浑似土流。灰人漫禳厌，水马恣沈浮。广陌应翻浪，贫居恐作湫。阳精藏不耀，阴气盛难收。远色重林暮，繁声四壁秋。望晴思见日，防冷欲披裘。枕润眠还懒，车羸出转忧。散空烟漠漠，迸溜竹修修。树暗蝉吟咽，巢倾燕语愁。琴书凉簟净，灯烛夜窗幽。天下那能向，龙边岂易求。湿烟凝灶额，荒草覆墙头。酒思凄方罢，诗情耿始抽。下床先仗屐，汲井恐飘瓯。危坐徒相忆，佳期未有由。劳君寄新什，终日不能酬。"
  },
  {
    "title": "和座主相公雨中作",
    "author": "姚合",
    "dynasty": "唐代",
    "content": "清气润华屋，东风吹雨匀。花低惊艳重，竹净觉声真。山际凝如雾，云中散似尘。萧萧下碧落，点点救生民。缓洒雷霆细，微沾瓦砾新。诗成难继和，造化笔通神。"
  },
  {
    "title": "杏溪十首。渚上竹",
    "author": "姚合",
    "dynasty": "唐代",
    "content": "叶叶新春筠，下复清浅流。微风屡此来，决决复修修。诗人月下吟，月堕吟不休。"
  },
  {
    "title": "春日游慈恩寺",
    "author": "姚合",
    "dynasty": "唐代",
    "content": "年长归何处，青山未有家。赏春无酒饮，多看寺中花。"
  },
  {
    "title": "杏溪十首。架水藤",
    "author": "姚合",
    "dynasty": "唐代",
    "content": "濛濛紫花藤，下复清溪水。若遣随波流，不如风飘起。风飘或近堤，随波千万里。"
  },
  {
    "title": "杏溪十首。石潭",
    "author": "姚合",
    "dynasty": "唐代",
    "content": "晓向潭上行，夕就潭边宿。清冷无波澜，潎潎鱼相逐。钓翁坐不起，见我往来熟。"
  },
  {
    "title": "杏溪十首。溪路",
    "author": "姚合",
    "dynasty": "唐代",
    "content": "此路何潇洒，永无公卿迹。日日多往来，藜杖与桑屐。路边何所有，磊磊青渌石。"
  },
  {
    "title": "陕下厉玄侍御宅五题。濯缨溪",
    "author": "姚合",
    "dynasty": "唐代",
    "content": "旧山宁要去，此有濯缨泉。晓景松枝覆，秋光月色连。行寻屐齿尽，坐对角巾偏。寂寂幽栖处，无妨请俸钱。"
  },
  {
    "title": "题田将军宅",
    "author": "姚合",
    "dynasty": "唐代",
    "content": "焚香书院最风流，莎草缘墙绿藓秋。近砌别穿浇药井，临街新起看山楼。栖禽恋竹明犹在，闲客观花夜未休。好是暗移城里宅，清凉浑得似江头。"
  },
  {
    "title": "咏盆池",
    "author": "姚合",
    "dynasty": "唐代",
    "content": "浮萍重叠水团圆，客绕千遭屐齿痕。莫惊池里寻常满，一井清泉是上源。"
  },
  {
    "title": "寄题纵上人院",
    "author": "姚合",
    "dynasty": "唐代",
    "content": "营营是与非，前乐后还悲。今世已如此，他生愿似师。禅房空旦暮，画壁半陈隋。绕径苍苔迹，幽人来是谁。"
  },
  {
    "title": "咏云",
    "author": "姚合",
    "dynasty": "唐代",
    "content": "霭霭纷纷不可穷，戛笙歌处尽随龙。来依银汉一千里，归傍巫山十二峰。呈瑞每闻开丽色，避风仍见挂乔松。怜君翠染双蝉鬓，镜里朝朝近玉容。"
  },
  {
    "title": "过杜氏江亭",
    "author": "姚合",
    "dynasty": "唐代",
    "content": "上国千馀里，逢春且胜游。暂闻新鸟戏，似解旅人愁。野色吞山尽，江烟衬水流。村醪须一醉，无恨滞行舟。"
  },
  {
    "title": "和张仆射塞下曲·其二",
    "author": "卢纶",
    "dynasty": "唐代",
    "content": "林暗草惊风，将军夜引弓。平明寻白羽，没在石棱中。"
  },
  {
    "title": "长安春望",
    "author": "卢纶",
    "dynasty": "唐代",
    "content": "东风吹雨过青山，却望千门草色闲。家在梦中何日到，春生江上几人还？川原缭绕浮云外，宫阙参差落照间。谁念为儒逢世难，独将衰鬓客秦关。"
  },
  {
    "title": "和张仆射塞下曲六首",
    "author": "卢纶",
    "dynasty": "唐代",
    "content": "鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。"
  },
  {
    "title": "晚次鄂州",
    "author": "卢纶",
    "dynasty": "唐代",
    "content": "云开远见汉阳城，犹是孤帆一日程。估客昼眠知浪静，舟人夜语觉潮生。三湘衰鬓逢秋色，万里归心对月明。旧业已随征战尽，更堪江上鼓鼙声。"
  },
  {
    "title": "李端公",
    "author": "卢纶",
    "dynasty": "唐代",
    "content": "故关衰草遍，离别自堪悲。路出寒云外，人归暮雪时。少孤为客早，多难识君迟。掩泪空相向，风尘何处期。"
  },
  {
    "title": "逢病军人",
    "author": "卢纶",
    "dynasty": "唐代",
    "content": "行多有病住无粮，万里还乡未到乡。蓬鬓哀吟古城下，不堪秋气入金疮。"
  },
  {
    "title": "和张仆射塞下曲·其一",
    "author": "卢纶",
    "dynasty": "唐代",
    "content": "鹫翎金仆姑，燕尾绣蝥弧。独立扬新令，千营共一呼。"
  },
  {
    "title": "和张仆射塞下曲·其四",
    "author": "卢纶",
    "dynasty": "唐代",
    "content": "野幕敞琼筵，羌戎贺劳旋。醉和金甲舞，雷鼓动山川。"
  },
  {
    "title": "山店",
    "author": "卢纶",
    "dynasty": "唐代",
    "content": "登登山路行时尽，决决溪泉到处闻。风动叶声山犬吠，一家松火隔秋云。"
  },
  {
    "title": "宿澄上人院",
    "author": "卢纶",
    "dynasty": "唐代",
    "content": "竹窗闻远水，月出似溪中。香覆经年火，幡飘后夜风。性昏知道晚，学浅喜言同。一悟归身处，何山路不通。"
  },
  {
    "title": "无题",
    "author": "范仲淹",
    "dynasty": "宋代",
    "content": "十口相将泛巨川，来时暖热去凄然。关津若要知名姓，定是孤儿寡妇船。"
  },
  {
    "title": "落第后归终南别业",
    "author": "卢纶",
    "dynasty": "唐代",
    "content": "久为名所误，春尽始归山。落羽羞言命，逢人强破颜。交疏贫病里，身老是非间。不及东溪月，渔翁夜往还。"
  },
  {
    "title": "送万巨",
    "author": "卢纶",
    "dynasty": "唐代",
    "content": "把酒留君听琴，难堪岁暮离心。霜叶无风自落，秋云不雨空阴。人愁荒村路细，马怯寒溪水深。望断青山独立，更知何处相寻。"
  },
  {
    "title": "赴虢州留别故人",
    "author": "卢纶",
    "dynasty": "唐代",
    "content": "世故相逢各未闲，百年多在别离间。昨夜秋风今夜雨，不知何处入空山。"
  },
  {
    "title": "过玉真公主影殿",
    "author": "卢纶",
    "dynasty": "唐代",
    "content": "夕照临窗起暗尘，青松绕殿不知春。君看白发诵经者，半是宫中歌舞人。"
  },
  {
    "title": "伦开府席上赋得咏美人名解愁",
    "author": "卢纶",
    "dynasty": "唐代",
    "content": "不敢苦相留，明知不自由。颦眉乍欲语，敛笑又低头。舞态兼些醉，歌声似带羞。今朝总见也，只不解人愁。"
  },
  {
    "title": "宴席赋得姚美人拍筝歌（美人曾在禁中）",
    "author": "卢纶",
    "dynasty": "唐代",
    "content": "出帘仍有钿筝随，见罢翻令恨识迟。微收皓腕缠红袖，深遏朱弦低翠眉。忽然高张应繁节，玉指回旋若飞雪。凤箫韶管寂不喧，绣幕纱窗俨秋月。有时轻弄和郎歌，慢处声迟情更多。已愁红脸能佯醉，又恐朱门难再过。昭阳伴里最聪明，出到人间才长成。遥知禁曲难翻处，犹是君王说小名。"
  },
  {
    "title": "从军行（一作李端诗，题云塞上）",
    "author": "卢纶",
    "dynasty": "唐代",
    "content": "二十在边城，军中得勇名。卷旗收败马，占碛拥残兵。覆阵乌鸢起，烧山草木明。塞闲思远猎，师老厌分营。雪岭无人迹，冰河足雁声。李陵甘此没，惆怅汉公卿。"
  },
  {
    "title": "与从弟瑾同下第后出关言别",
    "author": "卢纶",
    "dynasty": "唐代",
    "content": "同作金门献赋人，二年悲见故园春。到阙不沾新雨露，还家空带旧风尘。杂花飞尽柳阴阴，官路逶迤绿草深。对酒已成千里客，望山空寄两乡心。出关愁暮一沾裳，满野蓬生古战场。孤村树色昏残雨，远寺钟声带夕阳。谁怜苦志已三冬，却欲躬耕学老农。流水白云寻不尽，期君何处得相逢。"
  },
  {
    "title": "春江夕望",
    "author": "卢纶",
    "dynasty": "唐代",
    "content": "洞庭芳草遍，楚客莫思归。经难人空老，逢春雁自飞。东西兄弟远，存没友朋稀。独立还垂泪，天南一布衣。"
  },
  {
    "title": "春日登楼有怀",
    "author": "卢纶",
    "dynasty": "唐代",
    "content": "花正浓时人正愁，逢花却欲替花羞。年来笑伴皆归去，今日晴明独上楼。"
  },
  {
    "title": "古艳诗",
    "author": "卢纶",
    "dynasty": "唐代",
    "content": "残妆色浅髻鬟开，笑映朱帘觑客来。推醉唯知弄花钿，潘郎不敢使人催。自拈裙带结同心，暖处偏知香气深。爱捉狂夫问闲事，不知歌舞用黄金。"
  },
  {
    "title": "早春归盩厔旧居却寄耿拾遗湋李校书端",
    "author": "卢纶",
    "dynasty": "唐代",
    "content": "野日初晴麦垄分，竹园相接鹿成群。几家废井生青草，一树繁花傍古坟。引水忽惊冰满涧，向田空见石和云。可怜荒岁青山下，惟有松枝好寄君。"
  },
  {
    "title": "卧病书怀",
    "author": "卢纶",
    "dynasty": "唐代",
    "content": "苦心三十载，白首遇艰难。旧地成孤客，全家赖钓竿。貌衰缘药尽，起晚为山寒。老病今如此，无人更问看。"
  },
  {
    "title": "过仙游寺",
    "author": "卢纶",
    "dynasty": "唐代",
    "content": "上方下方雪中路，白云流水如闲步。数峰行尽犹未归，寂寞经声竹阴暮。"
  },
  {
    "title": "秋晚山中别业",
    "author": "卢纶",
    "dynasty": "唐代",
    "content": "树老野泉清，幽人好独行。去闲知路静，归晚喜山明。兰芰通荒井，牛羊出古城。茂陵秋最冷，谁念一书生。"
  },
  {
    "title": "杂曲歌辞。天长地久词",
    "author": "卢纶",
    "dynasty": "唐代",
    "content": "玉砌红花树，香风不敢吹。春光解天意，偏发殿南枝。虹桥千步廊，半在水中央。天子方清暑，宫人重暮妆。辞辇复当熊，倾心奉上宫。君王若看貌，甘在众妃中。云日呈祥礼物殊，北庭生献五单于。塞天万里无飞鸟，可在边城用郅都。台殿云凉风日微，君王初赐六宫衣。楼船罢泛归犹早，行道才人斗射飞。"
  },
  {
    "title": "赋得彭祖楼送杨德宗归徐州幕",
    "author": "卢纶",
    "dynasty": "唐代",
    "content": "四户八窗明，玲珑逼上清。外栏黄鹄下，中柱紫芝生。每带云霞色，时闻箫管声。望君兼有月，幢盖俨层城。"
  },
  {
    "title": "腊日观咸宁王部曲娑勒擒虎歌",
    "author": "卢纶",
    "dynasty": "唐代",
    "content": "山头曈曈日将出，山下猎围照初日。前林有兽未识名，将军促骑无人声。潜形踠伏草不动，双雕旋转群鸦鸣。阴方质子才三十，译语受词蕃语揖。舍鞍解甲疾如风，人忽虎蹲兽人立。欻然扼颡批其颐，爪牙委地涎淋漓。既苏复吼拗仍怒，果协英谋生致之。拖自深丛目如电，万夫失容千马战。传呼贺拜声相连，杀气腾凌阴满川。始知缚虎如缚鼠，败虏降羌生眼前。祝尔嘉词尔无苦，献尔将随犀象舞。苑中流水禁中山，期尔攫搏开天颜。非熊之兆庆无极，愿纪雄名传百蛮。"
  },
  {
    "title": "山中一绝",
    "author": "卢纶",
    "dynasty": "唐代",
    "content": "饥食松花渴饮泉，偶从山后到山前。阳坡软草厚如织，因与鹿麛相伴眠。"
  },
  {
    "title": "出山逢耿湋",
    "author": "卢纶",
    "dynasty": "唐代",
    "content": "云雪离披山万里，别来曾住最高峰。暂到人间归不得，长安陌上又相逢。"
  },
  {
    "title": "曲江春望",
    "author": "卢纶",
    "dynasty": "唐代",
    "content": "菖蒲翻叶柳交枝，暗上莲舟鸟不知。更到无花最深处，玉楼金殿影参差。翠黛红妆画鹢中，共惊云色带微风。箫管曲长吹未尽，花南水北雨濛濛。泉声遍野入芳洲，拥沫吹花草上流。落日行人渐无路，巢乌乳燕满高楼。"
  },
  {
    "title": "酬灵澈上人（一和口号戏赠灵澈上人时奉事入城）",
    "author": "卢纶",
    "dynasty": "唐代",
    "content": "军人奉役本无期，落叶花开总不知。走马城中头雪白，若为将面见汤师。"
  },
  {
    "title": "春游东潭",
    "author": "卢纶",
    "dynasty": "唐代",
    "content": "移舟试望家，漾漾似天涯。日暮满潭雪，白鸥和柳花。"
  },
  {
    "title": "送饯从叔辞丰州幕归嵩阳旧居",
    "author": "卢纶",
    "dynasty": "唐代",
    "content": "白须宗孙侍坐时，愿持寿酒前致词。致词何所拟？愿自边城始。边城贵者李将军，战鼓遥疑天上闻。屯田布锦周千里，牧马攒花溢万群。白云本是乔松伴，来绕青营复飞散。三声画角咽不通，万里蓬根一时断。丰州闻说似凉州，沙塞清明部落稠。行客已去依独戍，主人犹自在高楼。梦视旌旆何由见，每值清风一回面。洞里先生那怪迟，人天无路自无期。砂泉丹井非同味，桂树榆林不并枝。吾翁致身殊得计，地仙亦是三千岁。莫着戎衣期上清，东方曼倩逢人轻。"
  },
  {
    "title": "题苗员外竹间亭",
    "author": "卢纶",
    "dynasty": "唐代",
    "content": "高甃绝行尘，开帘似有春。风倾竹上雪，山对酒边人。步暖先逢日，书空远见邻。还同内斋暇，登赏及诸姻。"
  },
  {
    "title": "送刘判官赴丰州",
    "author": "卢纶",
    "dynasty": "唐代",
    "content": "衔杯吹急管，满眼起风砂。大漠山沉雪，长城草发花。策行须耻战，虏在莫言家。余亦祈勋者，如何别左车。"
  },
  {
    "title": "和赵给事白蝇拂歌",
    "author": "卢纶",
    "dynasty": "唐代",
    "content": "华堂多众珍，白拂称殊异。柄裁沈节香袭人，上结为文下垂穗。霜缕霏微莹且柔，虎须乍细龙髯稠。皎然素色不因染，淅尔凉风非为秋。群蝇青苍恣游息，广庖万品无颜色。金屏成点玉成瑕，昼眠宛转空咨嗟。此时满筵看一举，荻花忽旋杨花舞。砉如寒隼惊暮禽，飒若繁埃得轻雨。主人说是故人留，每诫如新比白头。若将挥玩闲临水，愿接波中一白鸥。"
  },
  {
    "title": "送李缃",
    "author": "卢纶",
    "dynasty": "唐代",
    "content": "旧国仍连五将营，儒衣何处谒公卿。波翻远水蒹葭动，路入寒村机杼鸣。嵇康书论多归兴，谢氏家风有学名。为问西来雨中客，空山几处是前程。"
  },
  {
    "title": "村南逢病叟",
    "author": "卢纶",
    "dynasty": "唐代",
    "content": "双膝过颐顶在肩，四邻知姓不知年。卧驱鸟雀惜禾黍，犹恐诸孙无社钱。"
  },
  {
    "title": "七夕诗（同用期字）",
    "author": "卢纶",
    "dynasty": "唐代",
    "content": "凉风吹玉露，河汉有幽期。星彩光仍隐，云容掩复离。良宵惊曙早，闰岁怨秋迟。何事金闺子，空传得网丝。"
  },
  {
    "title": "王评事驸马花烛诗",
    "author": "卢纶",
    "dynasty": "唐代",
    "content": "万条银烛引天人，十月长安半夜春。步障三千隘将断，几多珠翠落香尘。一人女婿万人怜，一夜调疏抵百年。为报司徒好将息，明珠解转又能圆。人主人臣是亲家，千秋万岁保荣华。几时曾向高天上，得见今宵月里花。比翼和鸣双凤凰，欲栖金帐满城香。平明却入天泉里，日气曈曨五色光。"
  },
  {
    "title": "长门怨",
    "author": "卢纶",
    "dynasty": "唐代",
    "content": "空空古廊殿，寒月落斜晖。卧听未央曲，满箱歌舞衣。"
  },
  {
    "title": "冬夜赠别友人",
    "author": "卢纶",
    "dynasty": "唐代",
    "content": "愁听千家流水声，相思独向月中行。侵阶暗草秋霜重，遍郭寒山夜月明。连年客舍唯多病，数亩田园又废耕。更送乘轺归上国，应怜贡禹未成名。"
  },
  {
    "title": "偶宿山中忆畅当",
    "author": "卢纶",
    "dynasty": "唐代",
    "content": "深山夜雪晴，坐忆晓山明。读易罢三卷，弹琴当五更。薜萝枯有影，岩壑冻无声。此夕一相望，君应知我诚。"
  },
  {
    "title": "和马郎中画鹤赞",
    "author": "卢纶",
    "dynasty": "唐代",
    "content": "高高华亭，有鹤在屏。削玉点漆，乘轩姓丁。暮云冥冥，双垂雪翎。晨光炯炯，一直朱顶。含音俨容，绝粒遗影。君以为真，相期缑岭。"
  },
  {
    "title": "晚次新丰北野老家书事呈赠韩质明府",
    "author": "卢纶",
    "dynasty": "唐代",
    "content": "机鸣舂响日暾暾，鸡犬相和汉古村。数派清泉黄菊盛，一林寒露紫梨繁。衰翁正席矜新社，稚子齐襟读古论。共说年来但无事，不知何者是君恩。"
  },
  {
    "title": "题兴善寺后池",
    "author": "卢纶",
    "dynasty": "唐代",
    "content": "隔窗栖白鹤，似与镜湖邻。月照何年树，花逢几遍人。岸莎青有路，苔径绿无尘。永愿容依止，僧中老此身。"
  },
  {
    "title": "题天华观",
    "author": "卢纶",
    "dynasty": "唐代",
    "content": "峰嶂徘徊霞景新，一潭寒水绝纤鳞。朱字灵书千万轴，苍髯道士两三人。芝童解说壶中事，玉管能留天上春。眼见仙丹求不得，汉家簪绂在羸身。"
  },
  {
    "title": "割飞二刀子歌",
    "author": "卢纶",
    "dynasty": "唐代",
    "content": "我家有翦刀，人云鬼国铁。裁罗裁绮无钝时，用来三年一股折。南中匠人淳用钢，再令盘屈随手伤。改锻割飞二刀子，色迎霁雪锋含霜。两条神物秋冰薄，刃淬初蟾鞘金错。越戟吴钩不足夸，斩犀切玉应怀怍。日试曾磨汉水边，掌中恄栗声冷然。神惊魄悸却收得，刃头已吐微微烟。刀乎刀乎何烨烨，魑魅须藏怪须慑。若非良工变尔形，只向裁缝委箱箧。"
  },
  {
    "title": "送夏侯校书归华阴别墅",
    "author": "卢纶",
    "dynasty": "唐代",
    "content": "山前白鹤村，竹雪覆柴门。候客定为黍，务农因燎原。乳冰悬暗井，莲石照晴轩。贳酒邻里睦，曝衣场圃喧。依然望君去，余性亦何昏。"
  },
  {
    "title": "送韦判官得雨中山",
    "author": "卢纶",
    "dynasty": "唐代",
    "content": "前峰后岭碧濛濛，草拥惊泉树带风。人语马嘶听不得，更堪长路在云中。"
  },
  {
    "title": "至德中途中书事却寄李僴",
    "author": "卢纶",
    "dynasty": "唐代",
    "content": "乱离无处不伤情，况复看碑对古城。路绕寒山人独去，月临秋水雁空惊。颜衰重喜归乡国，身贱多惭问姓名。今日主人还共醉，应怜世故一儒生。"
  },
  {
    "title": "赠韩山人",
    "author": "卢纶",
    "dynasty": "唐代",
    "content": "见君何事不惭颜，白发生来未到山。更叹无家又无药，往来唯在酒徒间。"
  },
  {
    "title": "客舍喜崔补阙司空拾遗访宿",
    "author": "卢纶",
    "dynasty": "唐代",
    "content": "步月访诸邻，蓬居宿近臣。乌裘先醉客，清镜早朝人。坏壁烟垂网，香街火照尘。悲荣俱是分，吾亦乐吾贫。"
  },
  {
    "title": "题李沆林园",
    "author": "卢纶",
    "dynasty": "唐代",
    "content": "古巷牛羊出，重门接柳阴。闲看入竹路，自有向山心。种药齐幽石，耕田到远林。愿同词赋客，得兴谢家深。"
  },
  {
    "title": "奉陪侍中春日过武安君庙",
    "author": "卢纶",
    "dynasty": "唐代",
    "content": "长裾间貔虎，遗庙盛攀登。白羽三千骑，红林一万层。元臣达幽契，祝史告明征。抚坐悲今古，瞻容感废兴。回风卷丛柏，骤雨湿诸陵。倏忽烟花霁，当营看月生。"
  },
  {
    "title": "送道士郄彝素归内道场",
    "author": "卢纶",
    "dynasty": "唐代",
    "content": "病老正相仍，忽逢张道陵。羽衣风淅淅，仙貌玉棱棱。叱我问中寿，教人祈上升。楼居五云里，几与武皇登。"
  },
  {
    "title": "和裴延龄尚书寄题果州谢舍人仙居",
    "author": "卢纶",
    "dynasty": "唐代",
    "content": "飘然去谒八仙翁，自地从天香满空。紫盖迥标双鹤上，语音犹在五云中。青溪不接渔樵路，丹井唯传草木风。歌此因思捧金液，露盘长庆汉皇宫。"
  },
  {
    "title": "纶与吉侍郎中孚司空郎中曙苗员外发崔补阙峒…侯仓曹钊",
    "author": "卢纶",
    "dynasty": "唐代",
    "content": "禀命孤且贱，少为病所婴。八岁始读书，四方遂有兵。童心幸不羁，此去负平生。是月胡入洛，明年天陨星。夜行登灞陵，惝恍靡所征。云海一翻荡，鱼龙俱不宁。因浮襄江流，远寄鄱阳城。鄱阳富学徒，诮我戆无营。谕以诗礼义，勖随宾荐名。舟车更滞留，水陆互阴晴。晓望怯云阵，夜愁惊鹤声。凄凄指宋郊，浩浩入秦京。沴气既风散，皇威如日明。方逢粟比金，未识公与卿。十上不可待，三年竟无成。偶为达者知，扬我于王廷。素志且不立，青袍徒见萦。昏孱夙自保，静躁本殊形。始趋甘棠阴，旋遇密人迎。考实绩无取，责能才固轻。新丰古离宫，宫树锁云扃。中复莅兹邑，往惟曾所经。缭垣何逶迤，水殿亦峥嵘。夜雨滴金砌，阴风吹玉楹。官曹虽检率，国步日夷平。命蹇固安分，祸来非有萌。因逢骇浪飘，几落无辜刑。巍巍登坛臣，独正天柱倾。悄悄失途子，分将秋草并。百年甘守素，一顾乃拾青。相逢十月交，众卉飘已零。感旧谅戚戚，问孤恳茕茕。侍郎文章宗，杰出淮楚灵。掌赋若吹籁，司言如建瓴。郎中善馀庆，雅韵与琴清。郁郁松带雪，萧萧鸿入冥。员外真贵儒，弱冠被华缨。月香飘桂实，乳溜滴琼英。补阙思冲融，巾拂艺亦精。彩蝶戏芳圃，瑞云凝翠屏。拾遗兴难侔，逸调旷无程。九酝贮弥洁，三花寒转馨。校书才智雄，举世一娉婷。赌墅鬼神变，属词鸾凤惊。差肩曳长裾，总辔奉和铃。共赋瑶台雪，同观金谷筝。倚天方比剑，沈井忽如瓶。神昧不可问，天高莫尔听。君持玉盘珠，泻我怀袖盈。读罢涕交颐，愿言跻百龄。"
  },
  {
    "title": "七夕诗（同用秋字，一作他乡七夕）",
    "author": "卢纶",
    "dynasty": "唐代",
    "content": "祥光若可求，闺女夜登楼。月露浩方下，河云凝不流。铅华潜警曙，机杼暗传秋。回想敛馀眷，人天俱是愁。"
  },
  {
    "title": "酬陈翃郎中冬至携柳郎窦郎归河中旧居见寄",
    "author": "卢纶",
    "dynasty": "唐代",
    "content": "三旬一休沐，清景满林庐。南郭群儒从，东床两客居。烧烟浮雪野，麦陇润冰渠。班白皆持酒，蓬茅尽有书。终期买寒渚，同此利蒲鱼。"
  },
  {
    "title": "送畅当还旧山",
    "author": "卢纶",
    "dynasty": "唐代",
    "content": "常逢明月马尘间，是夜照君归处山。山中松桂花尽发，头白属君如等闲。"
  },
  {
    "title": "斅颜鲁公送挺赟归翠微寺",
    "author": "卢纶",
    "dynasty": "唐代",
    "content": "挺赟惠学该儒释，袖有颜徐真草迹。一斋三请纪行诗，诮我垂鞭弄鸣镝。寺悬金榜半山隅，石路荒凉松树枯。虎迹印雪大如斗，闰月暮天过得无。"
  },
  {
    "title": "送赵真长归夏县旧山依阳征君读书",
    "author": "卢纶",
    "dynasty": "唐代",
    "content": "临杯忽泫然，非是恶离弦。尘陌望松雪，我衰君少年。幽僧曝山果，寒鹿守冰泉。感物如有待，况依回也贤。"
  },
  {
    "title": "将赴京留献令公",
    "author": "卢纶",
    "dynasty": "唐代",
    "content": "沙鹤惊鸣野雨收，大河风物飒然秋。力微恩重谅难报，不是行人不解愁。"
  },
  {
    "title": "同柳侍郎题侯钊侍郎新昌里（一作酬候钊侍郎春日见寄）",
    "author": "卢纶",
    "dynasty": "唐代",
    "content": "清源君子居，左右尽图书。三径春自足，一瓢欢有馀。庭莎成野席，阑药是家蔬。幽显岂殊迹，昔贤徒病诸。"
  },
  {
    "title": "送畅当",
    "author": "卢纶",
    "dynasty": "唐代",
    "content": "四望无极路，千里流大河。秋风满离袂，唯老事唯多。"
  },
  {
    "title": "同耿湋宿陆澧旅舍",
    "author": "卢纶",
    "dynasty": "唐代",
    "content": "当轩云月开，清夜故人杯。拥褐觉霜下，抱琴闻雁来。迎风君顾步，临路我迟回。双鬓共如此，此欢非易陪。"
  },
  {
    "title": "喜从弟激初至",
    "author": "卢纶",
    "dynasty": "唐代",
    "content": "儒服策羸车，惠然过我庐。叙年惭已长，称从意何疏。作吏清无比，为文丽有馀。应嗤受恩者，头白读兵书。"
  },
  {
    "title": "题念济寺晕上人院",
    "author": "卢纶",
    "dynasty": "唐代",
    "content": "泉响竹潇潇，潜公居处遥。虚空闻偈夜，清净雨花朝。放鹤临山阁，降龙步石桥。世尘徒委积，劫火定焚烧。苔壁云难聚，风篁露易摇。浮生亦无著，况乃是芭蕉。"
  },
  {
    "title": "冬晓呈邻里",
    "author": "卢纶",
    "dynasty": "唐代",
    "content": "终夜寝衣冷，开门思曙光。空阶一丛叶，华室四邻霜。望阙觉天迥，忆山愁路荒。途中一留滞，双鬓飒然苍。"
  },
  {
    "title": "夜中得循州赵司马侍郎书因寄回使",
    "author": "卢纶",
    "dynasty": "唐代",
    "content": "瘴海寄双鱼，中宵达我居。两行灯下泪，一纸岭南书。地说炎蒸极，人称老病馀。殷勤报贾傅，莫共酒杯疏。"
  },
  {
    "title": "难绾刀子歌",
    "author": "卢纶",
    "dynasty": "唐代",
    "content": "黄金鞘里青芦叶，丽若剪成铦且翣。轻冰薄玉状不分，一尺寒光堪决云。吹毛可试不可触，似有虫搜阙裂文。淬之几堕前池水，焉知不是蛟龙子。割鸡刺虎皆若空，愿应君心逐君指。并州难绾竟何人，每成此物如有神。"
  },
  {
    "title": "送渭南崔少府归徐郎中幕",
    "author": "卢纶",
    "dynasty": "唐代",
    "content": "叶下山边路，行人见自悲。夜寒逢雪处，日暖到村时。语少心长苦，愁深醉自迟。□□□□□，羡有幕中期。"
  },
  {
    "title": "逢南中使因寄岭外故人",
    "author": "卢纶",
    "dynasty": "唐代",
    "content": "见说南来处，苍梧接桂林。过秋天更暖，边海日长阴。巴路缘云出，蛮乡入洞深。信回人自老，梦到月应沉。碧水通春色，青山寄远心。炎方难久客，为尔一沾襟。"
  },
  {
    "title": "送崔琦赴宣州幕",
    "author": "卢纶",
    "dynasty": "唐代",
    "content": "五马临流待幕宾，羡君谈笑出风尘。身闲就养宁辞远，世难移家莫厌贫。天际晓山三峡路，津头腊市九江人。何处遥知最惆怅，满湖青草雁声春。"
  },
  {
    "title": "送杨皞东归",
    "author": "卢纶",
    "dynasty": "唐代",
    "content": "登楼掩泣话归期，楚树荆云发远思。日里扬帆闻戍鼓，舟中酹酒见山祠。西江风浪何时尽，北客音书欲寄谁。若说湓城杨司马，知君望国有新诗。"
  },
  {
    "title": "咸阳送房济侍御归太原幕（昔尝与济同游此邑）",
    "author": "卢纶",
    "dynasty": "唐代",
    "content": "旧居无旧邻，似见故乡春。复对别离酒，欲成衰老人。客衣频染泪，军旅亦多尘。握手重相勉，平生心所因。"
  },
  {
    "title": "江行次武昌县",
    "author": "卢纶",
    "dynasty": "唐代",
    "content": "家寄五湖间，扁舟往复还。年年生白发，处处上青山。去国空知远，安身竟不闲。更悲江畔柳，长是北人攀。"
  },
  {
    "title": "焦篱店醉题（时看弄邵翁伯）",
    "author": "卢纶",
    "dynasty": "唐代",
    "content": "洛下渠头百卉新，满筵歌笑独伤春。何须更弄邵翁伯，即我此身如此人。"
  },
  {
    "title": "宿石瓮寺",
    "author": "卢纶",
    "dynasty": "唐代",
    "content": "殿有寒灯草有萤，千林万壑寂无声。烟凝积水龙蛇蛰，露湿空山星汉明。昏霭雾中悲世界，曙霞光里见王城。回瞻相好因垂泪，苦海波涛何日平。"
  },
  {
    "title": "陪中书李纾舍人夜泛东池",
    "author": "卢纶",
    "dynasty": "唐代",
    "content": "看月复听琴，移舟出树阴。夜村机杼急，秋水芰荷深。石静龟潜上，萍开果暗沈。何言奉杯酒，得见五湖心。"
  },
  {
    "title": "冬日登城楼有怀因赠程腾",
    "author": "卢纶",
    "dynasty": "唐代",
    "content": "生涯何事多羁束，赖此登临畅心目。郭南郭北无数山，万井逶迤流水间。弹琴对酒不知暮，岸帻题诗身自闲。风声肃肃雁飞绝，云色茫茫欲成雪。遥思海客天外归，坐想征人两头别。世情多以风尘隔，泣尽无因画筹策。谁知白首窗下人，不接朱门坐中客。贱亦不足叹，贵亦不足陈。长卿未遇杨朱泣，蔡泽无媒原宪贫。如今万乘方用武，国命天威借貔虎。穷达皆为身外名，公侯可废刀头取。君不见汉家边将在边庭，白羽三千出井陉。当风看猎拥珠翠，岂在终年穷一经。"
  },
  {
    "title": "九日同司直九叔崔侍御登宝鸡南楼",
    "author": "卢纶",
    "dynasty": "唐代",
    "content": "把菊叹将老，上楼悲未还。短长新白发，重叠旧青山。霜气清襟袖，琴声引醉颜。竹林唯七友，何幸亦登攀。"
  },
  {
    "title": "冬日宴郭监林亭",
    "author": "卢纶",
    "dynasty": "唐代",
    "content": "玉勒聚如云，森森鸾鹤群。据梧花罽接，沃盥石泉分。华味惭初识，新声喜尽闻。此山招老贱，敢不谢夫君。"
  },
  {
    "title": "同路郎中韩侍御春日题野寺",
    "author": "卢纶",
    "dynasty": "唐代",
    "content": "寺前山远古陂宽，寺里人稀春草寒。何事最堪悲色相，折花将与老僧看。"
  },
  {
    "title": "送郭判官赴振武",
    "author": "卢纶",
    "dynasty": "唐代",
    "content": "黄河九曲流，缭绕古边州。鸣雁飞初夜，羌胡正晚秋。凄凉金管思，迢递玉人愁。七叶推多庆，须怀杀敌忧。"
  },
  {
    "title": "奉和太常王卿酬中书李舍人中书寓直春夜对月见寄",
    "author": "卢纶",
    "dynasty": "唐代",
    "content": "露如轻雨月如霜，不见星河见雁行。虚晕入池波自泛，满轮当苑桂多香。春台几望黄龙阙，云路宁分白玉郎。是夜巴歌应金石，岂殊萤影对清光。"
  },
  {
    "title": "送马尚书郎君侍从归觐太原",
    "author": "卢纶",
    "dynasty": "唐代",
    "content": "玉人垂玉鞭，百骑带櫜鞬.从赏野邮静，献新秋果鲜。塞屯丰雨雪，虏帐失山川。遥想称觞后，唯当共被眠。"
  },
  {
    "title": "题念济寺",
    "author": "卢纶",
    "dynasty": "唐代",
    "content": "灵空闻偈夜清净，雨里花枝朝暮开。故友九泉留语别，逐臣千里寄书来。"
  },
  {
    "title": "送元赞府重任龙门县",
    "author": "卢纶",
    "dynasty": "唐代",
    "content": "二职亚陶公，归程与梦同。柳垂平泽雨，鱼跃大河风。混迹威长在，孤清志自雄。应嗤向隅者，空寄路尘中。"
  },
  {
    "title": "送吉中孚校书归楚州旧山（中孚自仙官入仕）",
    "author": "卢纶",
    "dynasty": "唐代",
    "content": "青袍芸阁郎，谈笑挹侯王。旧箓藏云穴，新诗满帝乡。名高闲不得，到处人争识。谁知冰雪颜，已杂风尘色。此去复如何，东皋岐路多。藉芳临紫陌，回首忆沧波。年来倦萧索，但说淮南乐。并楫湖上游，连樯月中泊。沿溜入阊门，千灯夜市喧。喜逢邻舍伴，遥语问乡园。下淮风自急，树杪分郊邑。送客随岸行，离人出帆立。渔村绕水田，澹澹隔晴烟。欲就林中醉，先期石上眠。林昏天未曙，但向云边去。暗入无路山，心知有花处。登高日转明，下望见春城。洞里草空长，冢边人自耕。寥寥行异境，过尽千峰影。露色凝古坛，泉声落寒井。仙成不可期，多别自堪悲。为问桃源客，何人见乱时。"
  },
  {
    "title": "送盐铁裴判官入蜀",
    "author": "卢纶",
    "dynasty": "唐代",
    "content": "传诏收方贡，登车著赐衣。榷商蛮客富，税地芋田肥。云白风雷歇，林清洞穴稀。炎凉君莫问，见即在忘归。"
  },
  {
    "title": "送魏广下第归扬州",
    "author": "卢纶",
    "dynasty": "唐代",
    "content": "楚乡云水内，春日众山开。淮浪参差起，江帆次第来。独归初失桂，共醉忽停杯。汉诏年年有，何愁掩上才。"
  },
  {
    "title": "鹊桥仙·纤云弄巧",
    "author": "秦观",
    "dynasty": "宋代",
    "content": "纤云弄巧，飞星传恨，银汉迢迢暗度。金风玉露一相逢，便胜却人间无数。柔情似水，佳期如梦，忍顾鹊桥归路！两情若是久长时，又岂在朝朝暮暮。"
  },
  {
    "title": "浣溪沙·漠漠轻寒上小楼",
    "author": "秦观",
    "dynasty": "宋代",
    "content": "漠漠轻寒上小楼，晓阴无赖似穷秋。淡烟流水画屏幽。自在飞花轻似梦，无边丝雨细如愁。宝帘闲挂小银钩。"
  },
  {
    "title": "踏莎行·郴州旅舍",
    "author": "秦观",
    "dynasty": "宋代",
    "content": "雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。驿寄梅花，鱼传尺素。砌成此恨无重数。郴江幸自绕郴山，为谁流下潇湘去。"
  },
  {
    "title": "行香子·树绕村庄",
    "author": "秦观",
    "dynasty": "宋代",
    "content": "树绕村庄，水满陂塘。倚东风，豪兴徜徉。小园几许，收尽春光。有桃花红，李花白，菜花黄。远远围墙，隐隐茅堂。飏青旗，流水桥旁。偶然乘兴，步过东冈。正莺儿啼，燕儿舞，蝶儿忙。"
  },
  {
    "title": "江城子·西城杨柳弄春柔",
    "author": "秦观",
    "dynasty": "宋代",
    "content": "西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。"
  },
  {
    "title": "满庭芳·山抹微云",
    "author": "秦观",
    "dynasty": "宋代",
    "content": "山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。销魂当此际，香囊暗解，罗带轻分。谩赢得、青楼薄幸名存。此去何时见也？襟袖上、空惹啼痕。伤情处，高城望断，灯火已黄昏。"
  },
  {
    "title": "春日五首·其二",
    "author": "秦观",
    "dynasty": "宋代",
    "content": "一夕轻雷落万丝，霁光浮瓦碧参差。有情芍药含春泪，无力蔷薇卧晓枝。"
  },
  {
    "title": "八六子·倚危亭",
    "author": "秦观",
    "dynasty": "宋代",
    "content": "倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。"
  },
  {
    "title": "点绛唇·桃源",
    "author": "秦观",
    "dynasty": "宋代",
    "content": "醉漾轻舟，信流引到花深处。尘缘相误，无计花间住。烟水茫茫，千里斜阳暮。山无数，乱红如雨。不记来时路。"
  },
  {
    "title": "如梦令·莺嘴啄花红溜",
    "author": "秦观",
    "dynasty": "宋代",
    "content": "莺嘴啄花红溜，燕尾点波绿皱。指冷玉笙寒，吹彻小梅春透。依旧，依旧，人与绿杨俱瘦。"
  },
  {
    "title": "好事近·梦中作",
    "author": "秦观",
    "dynasty": "宋代",
    "content": "春路雨添花，花动一山春色。行到小溪深处，有黄鹂千百。飞云当面化龙蛇，夭矫转空碧。醉卧古藤阴下，了不知南北。 "
  },
  {
    "title": "望海潮·梅英疏淡",
    "author": "秦观",
    "dynasty": "宋代",
    "content": "梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。"
  },
  {
    "title": "减字木兰花·天涯旧恨",
    "author": "秦观",
    "dynasty": "宋代",
    "content": "天涯旧恨，独自凄凉人不问。欲见回肠，断尽金炉小篆香。黛蛾长敛，任是春风吹不展。困倚危楼，过尽飞鸿字字愁。"
  },
  {
    "title": "点绛唇·醉漾轻舟",
    "author": "秦观",
    "dynasty": "宋代",
    "content": "醉漾轻舟，信流引到花深处。尘缘相误，无计花间住。烟水茫茫，千里斜阳暮。山无数，乱红如雨。不记来时路。"
  },
  {
    "title": "纳凉",
    "author": "秦观",
    "dynasty": "宋代",
    "content": "携杖来追柳外凉，画桥南畔倚胡床。月明船笛参差起，风定池莲自在香。"
  },
  {
    "title": "千秋岁·水边沙外",
    "author": "秦观",
    "dynasty": "宋代",
    "content": "水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。"
  },
  {
    "title": "南乡子·妙手写徽真",
    "author": "秦观",
    "dynasty": "宋代",
    "content": "妙手写徽真，水翦双眸点绛唇。疑是昔年窥宋玉，东邻，只露墙头一半身。往事已酸辛，谁记当年翠黛颦？尽道有些堪恨处，无情，任是无情也动人。"
  },
  {
    "title": "江城子·南来飞燕北归鸿",
    "author": "秦观",
    "dynasty": "宋代",
    "content": "南来飞燕北归鸿，偶相逢，惨愁容。绿鬓朱颜重见两衰翁。别后悠悠君莫问，无限事，不言中。小槽春酒滴珠红，莫匆匆，满金钟。饮散落花流水各西东。后会不知何处是，烟浪远，暮云重。"
  },
  {
    "title": "虞美人·碧桃天上栽和露",
    "author": "秦观",
    "dynasty": "宋代",
    "content": "碧桃天上栽和露，不是凡花数。乱山深处水萦回，可惜一枝如画为谁开？轻寒细雨情何限！不道春难管。为君沉醉又何妨，只怕酒醒时候断人肠。"
  },
  {
    "title": "满庭芳·碧水惊秋",
    "author": "秦观",
    "dynasty": "宋代",
    "content": "碧水惊秋，黄云凝暮，败叶零乱空阶。洞房人静，斜月照徘徊。又是重阳近也，几处处，砧杵声催。西窗下，风摇翠竹，疑是故人来。伤怀。增怅望，新欢易失，往事难猜。问篱边黄菊，知为谁开。谩道愁须殢酒，酒未醒、愁已先回。凭阑久，金波渐转，白露点苍苔。"
  },
  {
    "title": "江城子·清明天气醉游郎",
    "author": "秦观",
    "dynasty": "宋代",
    "content": "清明天气醉游郎。莺儿狂。燕儿狂。翠盖红缨，道上往来忙。记得相逢垂柳下，雕玉珮，缕金裳。春光还是旧春光。桃花香。李花香。浅白深红，一一斗新妆。惆怅惜花人不见，歌一阕，泪千行。"
  },
  {
    "title": "南歌子·香墨弯弯画",
    "author": "秦观",
    "dynasty": "宋代",
    "content": "香墨弯弯画，燕脂淡淡匀。揉蓝衫子杏黄裙，独倚玉阑无语点檀唇。人去空流水，花飞半掩门。乱山何处觅行云？又是一钩新月照黄昏。"
  },
  {
    "title": "满庭芳·红蓼花繁",
    "author": "秦观",
    "dynasty": "宋代",
    "content": "红蓼花繁，黄芦叶乱，夜深玉露初零。霁天空阔，云淡楚江清。独棹孤篷小艇，悠悠过、烟渚沙汀。金钩细，丝纶慢卷，牵动一潭星。时时横短笛，清风皓月，相与忘形。任人笑生涯，泛梗飘萍。饮罢不妨醉卧，尘劳事、有耳谁听？江风静，日高未起，枕上酒微醒。"
  },
  {
    "title": "鹧鸪天·枝上流莺和泪闻",
    "author": "秦观",
    "dynasty": "宋代",
    "content": "枝上流莺和泪闻，新啼痕间旧啼痕。一春鱼鸟无消息，千里关山劳梦魂。无一语，对芳尊。安排肠断到黄昏。甫能炙得灯儿了，雨打梨花深闭门。"
  },
  {
    "title": "临江仙·千里潇湘挼蓝浦",
    "author": "秦观",
    "dynasty": "宋代",
    "content": "千里潇湘挼蓝浦，兰桡昔日曾经。月高风定露华清。微波澄不动，冷浸一天星。独倚危樯情悄悄，遥闻妃瑟泠泠。新声含尽古今情。曲终人不见，江上数峰青。"
  },
  {
    "title": "三月晦日偶题",
    "author": "秦观",
    "dynasty": "宋代",
    "content": "节物相催各自新，痴心儿女挽留春。芳菲歇去何须恨，夏木阴阴正可人。"
  },
  {
    "title": "画堂春·东风吹柳日初长",
    "author": "秦观",
    "dynasty": "宋代",
    "content": "东风吹柳日初长，雨余芳草斜阳。杏花零落燕泥香，睡损红妆。宝篆烟消龙凤，画屏云锁潇湘。夜寒微透薄罗裳，无限思量。"
  },
  {
    "title": "如梦令·池上春归何处",
    "author": "秦观",
    "dynasty": "宋代",
    "content": "池上春归何处？满目落花飞絮。孤馆悄无人，梦断月堤归路。无绪，无绪。帘外五更风雨。"
  },
  {
    "title": "满庭芳·晓色云开",
    "author": "秦观",
    "dynasty": "宋代",
    "content": "晓色云开，春随人意，骤雨才过还晴。古台芳榭，飞燕蹴红英。舞困榆钱自落，秋千外、绿水桥平。东风里，朱门映柳，低按小秦筝。多情，行乐处，珠钿翠盖，玉辔红缨。渐酒空金榼，花困蓬瀛。豆蔻梢头旧恨，十年梦、屈指堪惊。凭阑久，疏烟淡日，寂寞下芜城。"
  },
  {
    "title": "南歌子·玉漏迢迢尽",
    "author": "秦观",
    "dynasty": "宋代",
    "content": "玉漏迢迢尽，银潢淡淡横。梦回宿酒未全醒，已被邻鸡催起怕天明。臂上妆犹在，襟间泪尚盈。水边灯火渐人行，天外一钩残月带三星。"
  },
  {
    "title": "如梦令·遥夜沉沉如水",
    "author": "秦观",
    "dynasty": "宋代",
    "content": "遥夜沉沉如水，风紧驿亭深闭。梦破鼠窥灯，霜送晓寒侵被。无寐，无寐，门外马嘶人起。"
  },
  {
    "title": "画堂春·落红铺径水平池",
    "author": "秦观",
    "dynasty": "宋代",
    "content": "落红铺径水平池，弄晴小雨霏霏。杏园憔悴杜鹃啼，无奈春归。柳外画楼独上，凭栏手捻花枝，放花无语对斜晖，此恨谁知？"
  },
  {
    "title": "还自广陵",
    "author": "秦观",
    "dynasty": "宋代",
    "content": "天寒水鸟自相依，十百为群戏落晖。过尽行人都不起，忽闻水响一齐飞。"
  },
  {
    "title": "泗州东城晚望",
    "author": "秦观",
    "dynasty": "宋代",
    "content": "渺渺孤城白水环，舳舻人语夕霏间。林梢一抹青如画，应是淮流转处山。"
  },
  {
    "title": "望海潮·秦峰苍翠",
    "author": "秦观",
    "dynasty": "宋代",
    "content": "秦峰苍翠，耶溪潇洒，千岩万壑争流。鸳瓦雉城，谯门画戟，蓬莱燕阁三休。天际识归舟，泛五湖烟月，西子同游。茂草台荒，苎萝村冷起闲愁。何人览古凝眸。怅朱颜易失，翠被难留。梅市旧书，兰亭古墨，依稀风韵生秋。狂客鉴湖头，有百年台沼，终日夷犹。最好金龟换酒，相与醉沧州。"
  },
  {
    "title": "阮郎归·湘天风雨破寒初",
    "author": "秦观",
    "dynasty": "宋代",
    "content": "湘天风雨破寒初。深沉庭院虚。丽谯吹罢小单于。迢迢清夜徂。乡梦断，旅魂孤。峥嵘岁又除。衡阳犹有雁传书。郴阳和雁无。"
  },
  {
    "title": "阮郎归·宫腰袅袅翠鬟松",
    "author": "秦观",
    "dynasty": "宋代",
    "content": "宫腰袅袅翠鬟松，夜堂深处逢。无端银烛殒秋风，灵犀得暗通。身有恨，恨无穷，星河沉晓空。陇头流水各西东，佳期如梦中。"
  },
  {
    "title": "丑奴儿·夜来酒醒清无梦",
    "author": "秦观",
    "dynasty": "宋代",
    "content": "夜来酒醒清无梦，愁倚阑干。露滴轻寒。雨打芙蓉泪不干。佳人别后音尘悄，瘦尽难拚。明月无端。已过红楼十二间。"
  },
  {
    "title": "水龙吟·小楼连苑横空",
    "author": "秦观",
    "dynasty": "宋代",
    "content": "小楼连苑横空，下窥绣毂雕鞍骤。朱帘半卷，单衣初试，清明时候。破暖轻风，弄晴微雨，欲无还有。卖花声过尽，斜阳院落；红成阵，飞鸳甃。玉佩丁东别后。怅佳期、参差难又。名韁利锁，天还知道，和天也瘦。花下重门，柳边深巷，不堪回首。念多情、但有当时皓月，向人依旧。"
  },
  {
    "title": "风流子·东风吹碧草",
    "author": "秦观",
    "dynasty": "宋代",
    "content": "东风吹碧草，年华换、行客老沧洲。见梅吐旧英，柳摇新绿，恼人春色，还上枝头，寸心乱，北随云黯黯，东逐水悠悠。斜日半山，暝烟两岸，数声横笛，一叶扁舟。青门同携手，前欢记、浑似梦里扬州。谁念断肠南陌，回首西楼。算天长地久，有时有尽，奈何绵绵，此恨难休。拟待倩人说与，生怕人愁。"
  },
  {
    "title": "浣溪沙·香靥凝羞一笑开",
    "author": "秦观",
    "dynasty": "宋代",
    "content": "香靥凝羞一笑开，柳腰如醉暖相挨，日长春困下楼台。照水有情聊整鬓，倚栏无绪更兜鞋，眼边牵系懒归来。"
  },
  {
    "title": "阮郎归·春风吹雨绕残枝",
    "author": "秦观",
    "dynasty": "宋代",
    "content": "春风吹雨绕残枝，落花无可飞。小池寒渌欲生漪，雨晴还日西。帘半卷，燕双归。讳愁无奈眉。翻身整顿着残棋，沉吟应劫迟。"
  },
  {
    "title": "蝶恋花·晓日窥轩双燕语",
    "author": "秦观",
    "dynasty": "宋代",
    "content": "晓日窥轩双燕语，似与佳人，共惜春将暮。屈指艳阳都几许？可无时霎闲风雨。流水落花无问处，只有飞云，冉冉来还去。持酒劝云云且住，凭君碍断春归路。"
  },
  {
    "title": "桃源忆故人·玉楼深锁薄情种",
    "author": "秦观",
    "dynasty": "宋代",
    "content": "玉楼深锁薄情种，清夜悠悠谁共？羞见枕衾鸳凤，闷则和衣拥。无端画角严城动，惊破一番新梦。窗外月华霜重，听彻《梅花弄》。"
  },
  {
    "title": "秋日三首",
    "author": "秦观",
    "dynasty": "宋代",
    "content": "霜落邗沟积水清，寒星无数傍船明。菰蒲深处疑无地，忽有人家笑语声。月团新碾瀹花瓷，饮罢呼儿课楚词。风定小轩无落叶，青虫相对吐秋丝。连卷雌霓小西楼，逐雨追晴意未休。安得万妆相向舞，酒酣聊把作缠头。"
  },
  {
    "title": "一丛花·年时今夜见师师",
    "author": "秦观",
    "dynasty": "宋代",
    "content": "年时今夜见师师，双颊酒红滋。疏帘半卷微灯外，露华上、烟袅凉飔。簪髻乱抛，偎人不起，弹泪唱新词。佳期谁料久参差。愁绪暗萦丝。想应妙舞清歌罢，又还对、秋色嗟咨。惟有画楼，当时明月，两处照相思。"
  },
  {
    "title": "金山晚眺",
    "author": "秦观",
    "dynasty": "宋代",
    "content": "西津江口月初弦，水气昏昏上接天。清渚白沙茫不辨，只应灯火是渔船。"
  },
  {
    "title": "沁园春·宿霭迷空",
    "author": "秦观",
    "dynasty": "宋代",
    "content": "宿霭迷空，腻云笼日，昼景渐长。正兰皋泥润，谁家燕喜；蜜脾香少，触处蜂忙。尽日无人帘幕挂，更风递、游丝时过墙。微雨后，有桃愁杏怨，红泪淋浪。风流寸心易感，但依依伫立，回尽柔肠。念小奁瑶鉴，重匀绛蜡；玉龙金斗，时熨沉香。柳下相将游冶处，便回首、青楼成异乡。相忆事，纵蛮笺万叠，难写微茫。"
  },
  {
    "title": "木兰花·秋容老尽芙蓉院",
    "author": "秦观",
    "dynasty": "宋代",
    "content": "秋容老尽芙蓉院。草上霜花匀似翦。西楼促坐酒杯深，风压绣帘香不卷。玉纤慵整银筝雁。红袖时笼金鸭暖。岁华一任委西风，独有春红留醉脸。"
  },
  {
    "title": "梦扬州·晚云收",
    "author": "秦观",
    "dynasty": "宋代",
    "content": "晚云收。正柳塘、烟雨初休。燕子未归，恻恻清寒如秋。小栏外，东风软，透绣帷、花蜜香稠。江南远，人何处，鹧鸪啼破春愁。长记曾陪燕游。酬妙舞清歌，丽锦缠头。殢酒为花，十载因谁淹留。醉鞭拂面归来晚，望翠楼，帘卷金钩。佳会阻，离情正乱，频梦扬州。"
  },
  {
    "title": "菩萨蛮·虫声泣露惊秋枕",
    "author": "秦观",
    "dynasty": "宋代",
    "content": "虫声泣露惊秋枕，罗帏泪湿鸳鸯锦。独卧玉肌凉，残更与恨长。阴风翻翠幔，雨涩灯花暗。毕竟不成眠，鸦啼金井寒。"
  },
  {
    "title": "促拍满路花·露颗添花色",
    "author": "秦观",
    "dynasty": "宋代",
    "content": "露颗添花色，月彩投窗隙。春思如中酒，恨无力。洞房咫尺，曾寄青鸾翼。云散无踪迹。罗帐熏残，梦回无处寻觅。轻红腻白，步步熏兰泽。约腕金环重，宜装饰。未知安否，一向无消息。不似寻常忆。忆后教人，片时存济不得。"
  },
  {
    "title": "赠女冠畅师",
    "author": "秦观",
    "dynasty": "宋代",
    "content": "瞳人剪水腰如束，一幅乌纱裹寒玉。飘然自有姑射姿，回看粉黛皆尘俗。雾阁云窗人莫窥，门前车马任东西。礼罢晓坛春日静，落红满地乳鸦啼。"
  },
  {
    "title": "雨中花·指点虚无征路",
    "author": "秦观",
    "dynasty": "宋代",
    "content": "指点虚无征路，醉乘斑虬，远访西极。正天风吹落，满空寒白。玉女明星迎笑，何苦自淹尘域？正火轮飞上，雾卷烟开，洞观金碧。重重观阁，横枕鳌峰，水面倒衔苍石。随处有寄香幽火，杳然难测。好是蟠桃熟后，阿环偷报消息。在青天碧海，一枝难遇，占取春色。"
  },
  {
    "title": "阮郎归·潇湘门外水平铺",
    "author": "秦观",
    "dynasty": "宋代",
    "content": "潇湘门外水平铺，月寒征棹孤。红妆饮罢少踟蹰，有人偷向隅。挥玉箸，洒真珠，梨花春雨馀。人人尽道断肠初，那堪肠已无。"
  },
  {
    "title": "浣溪沙·锦帐重重卷暮霞",
    "author": "秦观",
    "dynasty": "宋代",
    "content": "锦帐重重卷暮霞，屏风曲曲斗红牙，恨人何事苦离家。枕上梦魂飞不去，觉来红日又西斜，满庭芳草衬残花。"
  },
  {
    "title": "长相思·铁瓮城高",
    "author": "秦观",
    "dynasty": "宋代",
    "content": "铁瓮城高，蒜山渡阔，干云十二层楼。开尊待月，掩箔披风，依然灯火扬州。绮陌南头，记歌名宛转，乡号温柔。曲槛俯清流。想花阴，谁系兰舟？念凄绝秦弦，感深荆赋，相望几许凝愁。勤勤裁尺素，奈双鱼难渡瓜洲。晓鉴堪羞，潘鬓点、吴霜渐稠。幸于飞、鸳鸯未老，不应同是悲秋。"
  },
  {
    "title": "迎春乐·菖蒲叶叶知多少",
    "author": "秦观",
    "dynasty": "宋代",
    "content": "菖蒲叶叶知多少，惟有个、蜂儿妙。雨晴红粉齐开了，露一点、娇黄小。早是被、晓风力暴，更春共、斜阳俱老。怎得香香深处，作个蜂儿抱。"
  },
  {
    "title": "鼓笛慢·乱花丛里曾携手",
    "author": "秦观",
    "dynasty": "宋代",
    "content": "乱花丛里曾携手，穷艳景，迷欢赏。到如今，谁把雕鞍锁定，阻游人来往。好梦随春远，从前事、不堪思想。念香闺正杳，佳欢未偶，难留恋、空惆怅。永夜婵娟未满，叹玉楼、几时重上。那堪万里，却寻归路，指阳关孤唱。苦恨东流水，桃源路、欲回双桨。仗何人细与、丁宁问呵，我如今怎向？"
  },
  {
    "title": "一落索·杨花终日空飞舞",
    "author": "秦观",
    "dynasty": "宋代",
    "content": "杨花终日空飞舞，奈久长难驻。海潮虽是暂时来，却有个、堪凭处。紫府碧云为路。好相将归去。肯如薄幸五更风，不解与、花为主。"
  },
  {
    "title": "龙井题名记",
    "author": "秦观",
    "dynasty": "宋代",
    "content": "　　元丰二年，中秋后一日，余自吴兴来杭，东还会稽。龙井有辨才大师，以书邀余入山。比出郭，日已夕，航湖至普宁，遇道人参寥，问龙井所遣篮舆，则曰：“以不时至，去矣。”　　是夕，天宇开霁，林间月明，可数毫发。遂弃舟，从参寥策杖并湖而行。出雷峰，度南屏，濯足于惠因涧，入灵石坞，得支径上风篁岭，憩于龙井亭，酌泉据石而饮之。自普宁凡经佛寺十五，皆寂不闻人声。道旁庐舍，灯火隐显，草木深郁，流水激激悲鸣，殆非人间之境。行二鼓，始至寿圣院，谒辨才于朝音堂，明日乃还。"
  },
  {
    "title": "钗头凤（别武昌）",
    "author": "秦观",
    "dynasty": "宋代",
    "content": "临丹壑。凭高阁。闲吹玉笛招黄鹤。空江暮。重回顾。一洲烟草，满川云树。住住住。江风作。波涛恶。汀兰寂寞岸花落。长亭路。尘如雾。青山虽好，朱颜难驻。去去去。"
  },
  {
    "title": "次韵太守向公登楼眺望二首",
    "author": "秦观",
    "dynasty": "宋代",
    "content": "茫茫汝水抱城根，野色偷春入烧痕。千点湘妃枝上泪，一声杜宇水边魂。遥怜鸿隙陂穿路，尚想元和贼负恩。粉堞女墙都已尽，恍如陶侃梦天门。庖烟起处认孤村，天色清寒不见痕。车辋湖边梅溅泪，壶公祠畔月销魂。封疆尽是春秋国，庙食多怀将相恩。试问李斯长叹后，谁牵黄犬出东门。"
  },
  {
    "title": "念奴娇",
    "author": "秦观",
    "dynasty": "宋代",
    "content": "满天风雪，向行人、做出征途模样。回首家山才咫尺，便有许多离况。少岁交游，当时风景，喜得重相傍。一樽谈旧，骊驹门外休唱。自笑二十年来，扁舟来往，惭愧湖头浪。献策彤庭身渐老，惟有丹心增壮。玉洞花光，金城柳眼，何用生凄怆。为君起舞，惊看豪气千丈。"
  },
  {
    "title": "踏莎行",
    "author": "张炎",
    "dynasty": "宋代",
    "content": "柳未三眠，风才一讯。催人步屟吹笙径。可曾中酒似当时，如今却是看花病。老愿春迟，愁嫌昼静。秋千院落寒犹剩。卷帘休问海棠开，相传燕子归来近。"
  },
  {
    "title": "望海潮（四之一）",
    "author": "秦观",
    "dynasty": "宋代",
    "content": "星分牛斗，疆连淮海，扬州万井提封。花发路香，莺啼人起，珠帘十里东风。豪俊气如虹。曳照春金紫，飞盖相从。巷入垂杨，画桥南北翠烟中。追思故国繁雄。有迷楼挂斗，月观横空。纹锦制帆，明珠溅雨，宁论爵马鱼龙。往事逐孤鸿。但乱云流水，萦带离宫。最好挥毫万字，一饮拚千钟。"
  },
  {
    "title": "醉桃源·碧天如水月如眉",
    "author": "秦观",
    "dynasty": "宋代",
    "content": "碧天如水月如眉，城头银漏迟。绿波风动画船移，娇羞初见时。银烛暗，翠帘垂，芳心两自知。楚台魂断晓云飞，幽欢难再期。"
  },
  {
    "title": "满庭芳 三首",
    "author": "秦观",
    "dynasty": "宋代",
    "content": "山抹微云，天粘衰草，画角声断谯门。暂停征棹，聊共引离尊。多少蓬莱旧事，空回首，烟霭纷纷。斜阳外，寒鸦万点，流水绕孤村。销魂、当此际，香囊暗解，罗带轻分。谩赢得青楼、薄幸名存。此去何时见也？襟袖上、空惹啼痕。伤情处，高楼望断，灯火已黄昏。"
  },
  {
    "title": "水龙吟·小楼连远横空",
    "author": "秦观",
    "dynasty": "宋代",
    "content": "小楼连远横空，下窥绣毂雕鞍骤。朱帘半卷，单衣初试，清明时候。破暖轻风，弄晴微雨，欲无还有。卖花声过尽，斜阳院落；红成阵，飞鸳甃。玉佩丁东别后。怅佳期、参差难又。名韁利锁，天还知道，和天也瘦。花下重门，柳边深巷，不堪回首。念多情、但有当时皓月，向人依旧。"
  },
  {
    "title": "兰陵王",
    "author": "秦观",
    "dynasty": "宋代",
    "content": "雨初歇。帘卷一钩淡月。望河汉、几点疏星，冉冉纤云度林樾。此景清更绝。谁念温柔蕴结。孤灯暗，独步华堂，蟋蟀莎阶弄时节。沈思恨难说。忆花底相逢，亲赠罗缬。春鸿秋雁轻离别。拟寻个锦鳞，寄将尺素，又恐烟波路隔越。歌残唾壶缺。凄咽。意空切。但醉损琼卮，望断琼阙。御沟曾解流红叶。待何日重见，霓裳听彻。彩楼天远，夜夜襟袖染啼血。"
  },
  {
    "title": "别子瞻",
    "author": "秦观",
    "dynasty": "宋代",
    "content": "人生异趣各有求，系风捕影只怀忧。我独不愿万户侯，惟愿一识苏徐州。徐州英伟非人力，世有高名擅区域。珠树三株讵可攀，玉海千寻真莫测。一昨秋风动远情，便忆鲈鱼访洞庭。芝兰不独庭中秀，松柏仍当雪後青。故人持节过乡县，教以东来偿所愿。天上麒麟昔漫闻，河东鸑鷟今才见。不将俗物碍天真，北斗已南能几人。八砖学士风标远，五马使君恩意新。黄尘冥冥日月换，中有盈虚亦何算。据龟食蛤暂相从，请结後期游汗漫。"
  },
  {
    "title": "渔家傲（七夕立秋）",
    "author": "秦观",
    "dynasty": "宋代",
    "content": "七夕湖头闲眺望。风烟做出秋模样。不见云屏月帐。天滉漾。龙軿暗渡银河浪。二十年前今日况。玄蟾乌鹊高楼上。回首西风犹未忘。追得丧。人间万事成惆怅。"
  },
  {
    "title": "虞美人·陌头柳色春将半",
    "author": "秦观",
    "dynasty": "宋代",
    "content": "陌头柳色春将半。枝上莺声唤。客游晓日绮罗稠。紫陌东风弦管、咽朱楼。少年抚景渐虚过。终日看花坐。独愁不见玉人留。洞府空教燕子、占风流。"
  },
  {
    "title": "满江红（姝丽）",
    "author": "秦观",
    "dynasty": "宋代",
    "content": "越艳风流，占天上、人间第一。须信道、绝尘标致，倾城颜色。翠绾垂螺双髻小，柳柔花媚娇无力。笑从来、到处只闻名，今相识。脸儿美，奚儿窄。玉纤嫩，酥胸白。自觉愁肠搅乱，坐中狂客。金缕和杯曾有分，宝钗落枕知何日。谩从今、一点在心头，空成忆。"
  },
  {
    "title": "虞美人（三之三）",
    "author": "秦观",
    "dynasty": "宋代",
    "content": "行行信马横塘畔。烟水秋平岸。绿荷多少夕阳中。知为阿谁凝恨、背西风。红妆艇子来何处。荡桨偷相顾。鸳鸯惊起不无愁。柳外一双飞去、却回头。"
  },
  {
    "title": "如梦令（五之二）",
    "author": "秦观",
    "dynasty": "宋代",
    "content": "遥夜沈沈如水。风系驿亭深闭。梦破鼠窥灯，霜送晓寒侵被。无寐。无寐。门外马嘶人起。"
  },
  {
    "title": "南柯子",
    "author": "秦观",
    "dynasty": "宋代",
    "content": "霭霭迷春态，溶溶媚晓光。不应容易下巫阳。只恐翰林前世、是襄王。暂为清歌驻，还因暮雨忙。瞥然飞去断人肠。空使兰台公子、赋高唐。"
  },
  {
    "title": "解语花",
    "author": "秦观",
    "dynasty": "宋代",
    "content": "窗涵月影，瓦冷霜华，深院重门悄。画楼雪杪。谁家笛、弄彻梅花新调。寒灯凝照。见锦帐、双鸾翔绕。当此时、倚几沈吟，好景都成恼。曾过云山烟岛。对绣襦甲帐，亲逢一笑。人间年少。多情子、惟恨相逢不早。如今见了。却又惹、许多愁抱。算此情、除是青禽，为我殷勤报。"
  },
  {
    "title": "虞美人（三之一）",
    "author": "秦观",
    "dynasty": "宋代",
    "content": "高城望断尘如雾。不见联骖处。夕阳村外小湾头。只有柳花无数。送归舟。琼枝玉树频相见。只恨离人远。欲将幽事寄青楼。争奈无情江水、不西流。"
  },
  {
    "title": "如梦令（五之一）",
    "author": "秦观",
    "dynasty": "宋代",
    "content": "门外鸦啼杨柳。春色著人如酒。睡起熨沈香，玉腕不胜金斗。消瘦。消瘦。还是褪花时候。"
  },
  {
    "title": "如梦令",
    "author": "秦观",
    "dynasty": "宋代",
    "content": "传与东坡尊舅。欲作栏干护佑。心性慢些儿，先著他人机构。虚谬。虚谬。这段姻缘生受。"
  },
  {
    "title": "青门饮",
    "author": "秦观",
    "dynasty": "宋代",
    "content": "风起云间，雁横天末，严城画角，梅花三奏。塞草西风，冻云笼月，窗外晓寒轻透。人去香犹在，孤衾长闲馀绣。恨与宵长，一夜薰炉，添尽香兽。前事空劳回首。虽梦断春归，相思依旧。湘瑟声沈，庾梅信断，谁念画眉人瘦。一句难忘处，怎忍辜、耳边轻咒。任人攀折，可怜又学，章台杨柳。"
  },
  {
    "title": "河传（二之二）",
    "author": "秦观",
    "dynasty": "宋代",
    "content": "恨眉醉眼。甚轻轻觑著，神魂迷乱。常记那回，小曲阑干西畔。鬓云松、罗袜刬。丁香笑吐娇无限。语软声低，道我何曾惯。云雨未谐，早被东风吹散。闷损人、天不管。"
  },
  {
    "title": "如梦令（五之四）",
    "author": "秦观",
    "dynasty": "宋代",
    "content": "楼外残阳红满。春入柳条将半。桃李不禁风，回首落英无限。肠断。肠断。人共楚天俱远。"
  },
  {
    "title": "风入松（西山）",
    "author": "秦观",
    "dynasty": "宋代",
    "content": "崇峦雨过碧瑶光。花木递幽香。青冥杳霭无尘到，比龙宫、分外清凉。霁景一楼苍翠。薰风满壑笙簧。不妨终日此徜徉。宇宙总俳场。石边试剑人何在，但荒烟、蔓草迷茫。好酹杯中芳酒，少留树杪斜阳。"
  },
  {
    "title": "精骑集序",
    "author": "秦观",
    "dynasty": "宋代",
    "content": "　　予少时读书，一见辄能诵。暗疏之，亦不甚失。然负此自放，喜从滑稽饮酒者游。旬朔之间，把卷无几日。故虽有强记之力，而常废于不勤。　　比数年来，颇发愤自惩艾，悔前所为；而聪明衰耗，殆不如曩时十一二。每阅一事，必寻绎数终，掩卷茫然，辄复不省。故虽有勤劳之苦，而常废于善忘。　　嗟夫！败吾业者，常此二物也。比读《齐史》，见孙搴答邢词曰：“我精骑三千，足敌君羸卒数万。”心善其说，因取经、传、子、史之可为文用者，得若干条，勒为若干卷，题曰《精骑集》云。　　噫！少而不勤，无知之何矣。长而善忘，庶几以此补之。"
  },
  {
    "title": "望海潮·奴如飞絮",
    "author": "秦观",
    "dynasty": "宋代",
    "content": "奴如飞絮，郎如流水，相沾便肯相随。微月户庭，残灯翠幕，匆匆共惜佳期。才话暂分携。早抱人娇咽，双泪垂。画舸难停，翠帏轻别两依依。别来怎表相思？有分香帕子，合数松儿。红粉脆痕，青笺嫩约，丁宁莫遣人知。成病也因谁？更自言秋杪，亲去无疑。但恐生时注着，合有分于飞。"
  },
  {
    "title": "调笑令·恋恋",
    "author": "秦观",
    "dynasty": "宋代",
    "content": "恋恋，楼中燕。燕子楼空春色晚，将军一去音容远。空锁楼中深怨，春风重到人不见。十二阑干倚遍。"
  },
  {
    "title": "踏莎行（上巳日遇华严寺）",
    "author": "秦观",
    "dynasty": "宋代",
    "content": "昨日清明，今朝上巳。莺花著意催春事。东风不管倦游人，一齐吹过城南寺。沂水行歌，兰亭修禊。韶光曾见风流士。而今临水漫含情，暮云目断空迢递。"
  },
  {
    "title": "念奴娇（赤壁舟中咏雪）",
    "author": "秦观",
    "dynasty": "宋代",
    "content": "中流鼓楫，浪花舞，正见江天飞雪。远水长空连一色，使我吟怀逸发。寒峭千峰，光摇万象，四野人踪灭。孤舟垂钓，渔蓑真个清绝。遥想溪上风流，悠然乘兴，独棹山阴月。争似楚江帆影净，一曲浩歌空阔。禁体词成，过眉酒热，把唾壶敲缺。冯夷惊道，城翁无比赤壁。"
  },
  {
    "title": "临江仙（二之二）",
    "author": "秦观",
    "dynasty": "宋代",
    "content": "髻子偎人娇不整，眼儿失睡微重。寻思模样早心忪。断肠携手，何事太匆匆。不忍残红犹在臂，翻疑梦里相逢。遥怜南埭上孤篷。夕阳流水，红满泪痕中。"
  },
  {
    "title": "八六子",
    "author": "秦观",
    "dynasty": "宋代",
    "content": "倚危亭，恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。奈回首欢娱，渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。"
  },
  {
    "title": "秋词二首",
    "author": "刘禹锡",
    "dynasty": "唐代",
    "content": "自古逢秋悲寂寥，我言秋日胜春朝。晴空一鹤排云上，便引诗情到碧霄。山明水净夜来霜，数树深红出浅黄。试上高楼清入骨，岂如春色嗾人狂。"
  },
  {
    "title": "夜游宫",
    "author": "秦观",
    "dynasty": "宋代",
    "content": "何事东君又去。空满院、落花飞絮。巧燕呢喃向人语。何曾解、说伊家、些子苦。况是伤心绪。念个人、又成暌阻。一觉相思梦回处。连宵雨、更那堪、闻杜宇。"
  },
  {
    "title": "醉蓬莱",
    "author": "黄庭坚",
    "dynasty": "宋代",
    "content": "对朝云叆叇，暮雨霏微，乱峰相倚。巫峡高唐，锁楚宫朱翠。画戟移春，靓妆迎马，向一川都会。万里投荒，一身吊影，成何欢意。尽道黔南，去天尺五，望极神州，万重烟水。樽酒公堂，有中朝佳士。荔颊红深，麝脐香满，醉舞裀歌袂。杜宇声声，催人到晓，不如归是。"
  },
  {
    "title": "浣溪沙（五之四）",
    "author": "秦观",
    "dynasty": "宋代",
    "content": "脚上鞋儿四寸罗。唇边朱粉一樱多。见人无语但回波。料得有心怜宋玉，只应无奈楚襄何。今生有分共伊麽。"
  },
  {
    "title": "省试湘灵鼓瑟",
    "author": "钱起",
    "dynasty": "唐代",
    "content": "善鼓云和瑟，常闻帝子灵。冯夷空自舞，楚客不堪听。苦调凄金石，清音入杳冥。苍梧来怨慕，白芷动芳馨。流水传潇浦，悲风过洞庭。曲终人不见，江上数峰青。"
  },
  {
    "title": "暮春归故山草堂",
    "author": "钱起",
    "dynasty": "唐代",
    "content": "谷口春残黄鸟稀，辛夷花尽杏花飞。始怜幽竹山窗下，不改清阴待我归。"
  },
  {
    "title": "谷口书斋寄杨补阙",
    "author": "钱起",
    "dynasty": "唐代",
    "content": "泉壑带茅茨，云霞生薜帷。竹怜新雨后，山爱夕阳时。闲鹭栖常早，秋花落更迟。家僮扫萝径，昨与故人期。"
  },
  {
    "title": "赠阙下裴舍人",
    "author": "钱起",
    "dynasty": "唐代",
    "content": "二月黄莺飞上林，春城紫禁晓阴阴。长乐钟声花外尽，龙池柳色雨中深。阳和不散穷途恨，霄汉长怀捧日心。献赋十年犹未遇，羞将白发对华簪。"
  },
  {
    "title": "与赵莒茶宴",
    "author": "钱起",
    "dynasty": "唐代",
    "content": "竹下忘言对紫茶，全胜羽客醉流霞。尘心洗尽兴难尽，一树蝉声片影斜。"
  },
  {
    "title": "逢侠者",
    "author": "钱起",
    "dynasty": "唐代",
    "content": "燕赵悲歌士，相逢剧孟家。寸心言不尽，前路日将斜。"
  },
  {
    "title": "裴迪书斋望月",
    "author": "钱起",
    "dynasty": "唐代",
    "content": "夜来诗酒兴，月满谢公楼。影闭重门静，寒生独树秋。鹊惊随叶散，萤远入烟流。今夕遥天末，清光几处愁。"
  },
  {
    "title": "送夏侯审校书东归",
    "author": "钱起",
    "dynasty": "唐代",
    "content": "楚乡飞鸟没，独与碧云还。破镜催归客，残阳见旧山。诗成流水上，梦尽落花间。傥寄相思字，愁人定解颜。"
  },
  {
    "title": "酬王维春夜竹亭赠别",
    "author": "钱起",
    "dynasty": "唐代",
    "content": "山月随客来，主人兴不浅。今宵竹林下，谁觉花源远。惆怅曙莺啼，孤云还绝巘。"
  },
  {
    "title": "送外甥怀素上人归乡侍奉",
    "author": "钱起",
    "dynasty": "唐代",
    "content": "释子吾家宝，神清慧有馀。能翻梵王字，妙尽伯英书。远鹤无前侣，孤云寄太虚。狂来轻世界，醉里得真如。飞锡离乡久，宁亲喜腊初。故池残雪满，寒柳霁烟疏。寿酒还尝药，晨餐不荐鱼。遥知禅诵外，健笔赋闲居。"
  },
  {
    "title": "送征雁",
    "author": "钱起",
    "dynasty": "唐代",
    "content": "秋空万里净，嘹唳独南征。风急翻霜冷，云开见月惊。塞长怯去翼，影灭有馀声。怅望遥天外，乡愁满目生。"
  },
  {
    "title": "梨花",
    "author": "钱起",
    "dynasty": "唐代",
    "content": "艳静如笼月，香寒未逐风。桃花徒照地，终被笑妖红。"
  },
  {
    "title": "春郊",
    "author": "钱起",
    "dynasty": "唐代",
    "content": "水绕冰渠渐有声，气融烟坞晚来明。东风好作阳和使，逢草逢花报发生。"
  },
  {
    "title": "山花",
    "author": "钱起",
    "dynasty": "唐代",
    "content": "山花照坞复烧溪，树树枝枝尽可迷。野客未来枝畔立，流莺已向树边啼。从容只是愁风起，眷恋常须向日西。别有妖妍胜桃李，攀来折去亦成蹊。"
  },
  {
    "title": "题崔逸人山亭",
    "author": "钱起",
    "dynasty": "唐代",
    "content": "药径深红藓，山窗满翠微。羡君花下酒，蝴蝶梦中飞。"
  },
  {
    "title": "陪考功王员外城东池亭宴",
    "author": "钱起",
    "dynasty": "唐代",
    "content": "无双锦帐郎，绝境有林塘。鹤静疏群羽，蓬开失众芳。晴山看不厌，流水趣何长。日晚催归骑，钟声下夕阳。"
  },
  {
    "title": "蓝田溪与渔者宿",
    "author": "钱起",
    "dynasty": "唐代",
    "content": "独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？"
  },
  {
    "title": "题苏公林亭",
    "author": "钱起",
    "dynasty": "唐代",
    "content": "平津东阁在，别是竹林期。万叶秋声里，千家落照时。门随深巷静，窗过远钟迟。客位苔生处，依然又赋诗。"
  },
  {
    "title": "故王维右丞堂前芍药花开，凄然感怀",
    "author": "钱起",
    "dynasty": "唐代",
    "content": "芍药花开出旧栏，春衫掩泪再来看。主人不在花长在，更胜青松守岁寒。"
  },
  {
    "title": "行路难",
    "author": "王昌龄",
    "dynasty": "唐代",
    "content": "双丝作绠系银瓶，百尺寒泉辘轳上。悬丝一绝不可望，似妾倾心在君掌。人生意气好迁捐，只重狂花不重贤。宴罢调筝奏离鹤，回娇转盼泣君前。君不见，眼前事，岂保须臾心勿异。西山日下雨足稀，侧有浮云无所寄。但愿莫忘前者言，锉骨黄尘亦无愧。行路难，劝君酒，莫辞烦，美酒千钟犹可尽，心中片愧何可论。一闻汉主思故剑，使妾长嗟万古魂。"
  },
  {
    "title": "行路难·君不见明星映空月",
    "author": "钱起",
    "dynasty": "唐代",
    "content": "君不见明星映空月，太阳朝升光尽歇。君不见凋零委路蓬，长风飘举入云中。由来人事何尝定，且莫骄奢笑贱穷。"
  },
  {
    "title": "避暑纳凉",
    "author": "钱起",
    "dynasty": "唐代",
    "content": "木槿花开畏日长，时摇轻扇倚绳床。初晴草蔓缘新笋，频雨苔衣染旧墙。十旬河朔应虚醉，八柱天台好纳凉。无事始然知静胜，深垂纱帐咏沧浪。"
  },
  {
    "title": "长安落第",
    "author": "钱起",
    "dynasty": "唐代",
    "content": "花繁柳暗九门深，对饮悲歌泪满襟。数日莺花皆落羽，一回春至一伤心。"
  },
  {
    "title": "蓝田溪杂咏二十二首。衔鱼翠鸟",
    "author": "钱起",
    "dynasty": "唐代",
    "content": "有意莲叶间，瞥然下高树。擘波得潜鱼，一点翠光去。"
  },
  {
    "title": "送钟评事应宏词下第东归",
    "author": "钱起",
    "dynasty": "唐代",
    "content": "芳岁归人嗟转蓬，含情回首灞陵东。蛾眉不入秦台镜，鹢羽还惊宋国风。世事悠扬春梦里，年光寂寞旅愁中。劝君稍尽离筵酒，千里佳期难再同。"
  },
  {
    "title": "九日登玉山",
    "author": "钱起",
    "dynasty": "唐代",
    "content": "霞景青山上，谁知此胜游。龙沙传往事，菊酒对今秋。步石随云起，题诗向水流。忘归更有处，松下片云幽。"
  },
  {
    "title": "晚归蓝田，酬王维给事（一作中书常舍人）赠别",
    "author": "钱起",
    "dynasty": "唐代",
    "content": "卑栖却得性，每与白云归。徇禄仍怀橘，看山免采薇。暮禽先去马，新月待开扉。霄汉时回首，知音青琐闱。"
  },
  {
    "title": "巨鱼纵大壑",
    "author": "钱起",
    "dynasty": "唐代",
    "content": "巨鱼纵大壑，遂性似乘时。奋跃风生鬣，腾凌浪鼓鳍。龙摅回地轴，鲲化想天池。方快吞舟意，尤殊在藻嬉。倾危嗟幕燕，隐晦诮泥龟。喻士逢明主，才猷得所施。"
  },
  {
    "title": "乐游原晴望上中书李侍郎",
    "author": "钱起",
    "dynasty": "唐代",
    "content": "爽气朝来万里清，凭高一望九秋轻。不知凤沼霖初霁，但觉尧天日转明。四野山河通远色，千家砧杵共秋声。遥想青云丞相府，何时开阁引书生。"
  },
  {
    "title": "山中酬杨补阙见过",
    "author": "钱起",
    "dynasty": "唐代",
    "content": "日暖风恬种药时，红泉翠壁薜萝垂。幽溪鹿过苔还静，深树云来鸟不知。青琐同心多逸兴，春山载酒远相随。却惭身外牵缨冕，未胜杯前倒接䍦。"
  },
  {
    "title": "赋得池上双丁香树",
    "author": "钱起",
    "dynasty": "唐代",
    "content": "得地移根远，交柯绕指柔。露香浓结桂，池影斗蟠虬。黛叶轻筠绿，金花笑菊秋。何如南海外，雨露隔炎洲。"
  },
  {
    "title": "访李卿不遇",
    "author": "钱起",
    "dynasty": "唐代",
    "content": "画戟朱楼映晚霞，高梧寒柳度飞鸦。门前不见归轩至，城上愁看落日斜。"
  },
  {
    "title": "送虞说擢第南归觐省",
    "author": "钱起",
    "dynasty": "唐代",
    "content": "南风起别袂，心到衡湘间。归客楚山远，孤舟云水闲。爱君采莲处，花岛连家山。得意且宁省，人生难此还。"
  },
  {
    "title": "沭阳古渡作",
    "author": "钱起",
    "dynasty": "唐代",
    "content": "日落问津处，云霞残碧空。牧牛避田烧，退鹢随潮风。回首故乡远，临流此路穷。翩翩青冥去，羡彼高飞鸿。"
  },
  {
    "title": "晚次宿预馆",
    "author": "钱起",
    "dynasty": "唐代",
    "content": "乡心不可问，秋气又相逢。飘泊方千里，离悲复几重。回云随去雁，寒露滴鸣蛩。延颈遥天末，如闻故国钟。"
  },
  {
    "title": "县中池竹言怀",
    "author": "钱起",
    "dynasty": "唐代",
    "content": "官小志已足，时清免负薪。卑栖且得地，荣耀不关身。自爱赏心处，丛篁流水滨。荷香度高枕，山色满南邻。道在即为乐，机忘宁厌贫。却愁丹凤诏，来访漆园人。"
  },
  {
    "title": "和人秋归终南山别业",
    "author": "钱起",
    "dynasty": "唐代",
    "content": "旧居三顾后，晚节重幽寻。野径到门尽，山窗连竹阴。昔年莺出谷，今日凤归林。物外凌云操，谁能继此心。"
  },
  {
    "title": "酬长孙绎蓝溪寄杏",
    "author": "钱起",
    "dynasty": "唐代",
    "content": "爱君蓝水上，种杏近成田。拂径清阴合，临流彩实悬。清香和宿雨，佳色出晴烟。懿此倾筐赠，想知怀橘年。芳馨来满袖，琼玖愿酬篇。把玩情何极，云林若眼前。"
  },
  {
    "title": "蓝田溪杂咏二十二首。远山钟",
    "author": "钱起",
    "dynasty": "唐代",
    "content": "风送出山钟，云霞度水浅。欲知声尽处，鸟灭寥天远。"
  },
  {
    "title": "山路见梅，感而有作",
    "author": "钱起",
    "dynasty": "唐代",
    "content": "莫言山路僻，还被好风催。行客凄凉过，村篱冷落开。晚溪寒水照，晴日数蜂来。重忆江南酒，何因把一杯。"
  },
  {
    "title": "题玉山村叟屋壁",
    "author": "钱起",
    "dynasty": "唐代",
    "content": "谷口好泉石，居人能陆沈。牛羊下山小，烟火隔云深。一径入溪色，数家连竹阴。藏虹辞晚雨，惊隼落残禽。涉趣皆流目，将归羡在林。却思黄绶事，辜负紫芝心。"
  },
  {
    "title": "登秦岭半岩遇雨",
    "author": "钱起",
    "dynasty": "唐代",
    "content": "屏翳忽腾气，浮阳惨无晖。千峰挂飞雨，百尺摇翠微。震电闪云径，奔流翻石矶。倚岩假松盖，临水羡荷衣。不得采苓去，空思乘月归。且怜东皋上，水色侵荆扉。"
  },
  {
    "title": "登胜果寺南楼，雨中望严协律",
    "author": "钱起",
    "dynasty": "唐代",
    "content": "微雨侵晚阳，连山半藏碧。林端陟香榭，云外迟来客。孤村凝片烟，去水生远白。但佳川原趣，不觉城池夕。更喜眼中人，清光渐咫尺。"
  },
  {
    "title": "送元评事归山居",
    "author": "钱起",
    "dynasty": "唐代",
    "content": "忆家望云路，东去独依依。水宿随渔火，山行到竹扉。寒花催酒熟，山犬喜人归。遥羡书窗下，千峰出翠微。"
  },
  {
    "title": "题温处士山居",
    "author": "钱起",
    "dynasty": "唐代",
    "content": "谁知白云外，别有绿萝春。苔绕溪边径，花深洞里人。逸妻看种药，稚子伴垂纶。颍上逃尧者，何如此养真。"
  },
  {
    "title": "秋夜梁七兵曹同宿二首",
    "author": "钱起",
    "dynasty": "唐代",
    "content": "一笑不可得，同心相见稀。摘菱频贳酒，待月未扃扉。星影低惊鹊，虫声傍旅衣。卑栖岁已晚，共羡雁南飞。好欲弃吾道，今宵又遇君。老夫相劝酒，稚子待题文。月下谁家笛，城头几片云。如何此幽兴，明日重离群。"
  },
  {
    "title": "赋得绵绵思远道，送岑判官入岭",
    "author": "钱起",
    "dynasty": "唐代",
    "content": "极目烟霞外，孤舟一使星。兴中寻白雪，梦里过沧溟。夜月松江戍，秋风竹坞亭。不知行远近，芳草日青青。"
  },
  {
    "title": "送弹琴李长史往洪州",
    "author": "钱起",
    "dynasty": "唐代",
    "content": "抱琴为傲吏，孤棹复南行。几度秋江水，皆添白雪声。佳期来客梦，幽思缓王程。佐牧无劳问，心和政自平。"
  },
  {
    "title": "夜泊鹦鹉洲",
    "author": "钱起",
    "dynasty": "唐代",
    "content": "月照溪边一罩蓬，夜闻清唱有微风。小楼深巷敲方响，水国人家在处同。"
  },
  {
    "title": "送张将军征西（一作西征）",
    "author": "钱起",
    "dynasty": "唐代",
    "content": "长安少年唯好武，金殿承恩争破虏。沙场烽火隔天山，铁骑征西几岁还。战处黑云霾瀚海，愁中明月度阳关。玉笛声悲离酌晚，金方路极行人远。计日霜戈尽敌归，回首戎城空落晖。始笑子卿心计失，徒看海上节旄稀。"
  },
  {
    "title": "秋霖曲",
    "author": "钱起",
    "dynasty": "唐代",
    "content": "君不见圣主旰食忧元元，秋风苦雨暗九门。凤凰池里沸泉腾，苍龙阙下生云根。阴精离毕太淹度，倦鸟将归不知树。愁阴惨淡时殷雷，生灵垫溺若寒灰。公卿红粒爨丹桂，黔首白骨封青苔。貂裘玉食张公子，炰炙熏天戟门里。且如歌笑日挥金。应笑禹汤能罪己。鹤鸣蛙跃正及时，豹隐兰凋亦可悲。焉得太阿决屏翳，还令率土见朝曦。"
  },
  {
    "title": "蓝田溪杂咏二十二首。窗里山",
    "author": "钱起",
    "dynasty": "唐代",
    "content": "远岫见如近，千里一窗里。坐来石上云，乍谓壶中起。"
  },
  {
    "title": "七盘岭阻寇闻李端公先到南楚",
    "author": "钱起",
    "dynasty": "唐代",
    "content": "日暮穷途泪满襟，云天南望羡飞禽。阮肠暗与孤鸿断，江水遥连别恨深。明月既能通忆梦，青山何用隔同心。秦楚眼看成绝国，相思一寄白头吟。"
  },
  {
    "title": "送田仓曹归觐",
    "author": "钱起",
    "dynasty": "唐代",
    "content": "青丝络骢马，去府望梁城。节下趋庭处，秋来怀橘情。别筵寒日晚，归路碧云生。千里相思夜，愁看新月明。"
  },
  {
    "title": "宿毕侍御宅",
    "author": "钱起",
    "dynasty": "唐代",
    "content": "交情频更好，子有古人风。晤语清霜里，平生苦节同。心惟二仲合，室乃一瓢空。落叶寄秋菊，愁云低夜鸿。薄寒灯影外，残漏雨声中。明发南昌去，回看御史骢。"
  },
  {
    "title": "题郎士元半日吴村别业，兼呈李长官",
    "author": "钱起",
    "dynasty": "唐代",
    "content": "半日吴村带晚霞，闲门高柳乱飞鸦。横云岭外千重树，流水声中一两家。愁人昨夜相思苦，闰月今年春意赊。自叹梅生头似雪，却怜潘令县如花。"
  },
  {
    "title": "和万年成少府寓直",
    "author": "钱起",
    "dynasty": "唐代",
    "content": "赤县新秋夜，文人藻思催。钟声自仙掖，月色近霜台。一叶兼萤度，孤云带雁来。明朝紫书下，应问长卿才。"
  },
  {
    "title": "衡门春夜",
    "author": "钱起",
    "dynasty": "唐代",
    "content": "不厌晴林下，微风度葛巾。宁唯北窗月，自谓上皇人。丛筱轻新暑，孤花占晚春。寄言庄叟蝶，与尔得天真。"
  },
  {
    "title": "过长孙宅与朗上人茶会",
    "author": "钱起",
    "dynasty": "唐代",
    "content": "偶与息心侣，忘归才子家。玄谈兼藻思，绿茗代榴花。岸帻看云卷，含毫任景斜。松乔若逢此，不复醉流霞。"
  },
  {
    "title": "送邬三落第还乡",
    "author": "钱起",
    "dynasty": "唐代",
    "content": "郢客文章绝世稀，常嗟时命与心违。十年失路谁知己，千里思亲独远归。云帆春水将何适，日爱东南暮山碧。关中新月对离尊，江上残花待归客。名宦无媒自古迟，穷途此别不堪悲。荷衣垂钓且安命，金马招贤会有时。"
  },
  {
    "title": "效古秋夜长",
    "author": "钱起",
    "dynasty": "唐代",
    "content": "秋汉飞玉霜，北风扫荷香。含情纺织孤灯尽，拭泪相思寒漏长。檐前碧云静如水，月吊栖乌啼鸟起。谁家少妇事鸳机，锦幕云屏深掩扉。白玉窗中闻落叶，应怜寒女独无衣。"
  },
  {
    "title": "送傅管记赴蜀军",
    "author": "钱起",
    "dynasty": "唐代",
    "content": "终童之死谁继出，燕颔儒生今俊逸。主将早知鹦鹉赋，飞书许载蛟龙笔。峨眉玉垒指霞标，鸟没天低幕府遥。巴山雨色藏征旆，汉水猿声咽短箫。赐璧腰金应可料，才略纵横年且妙。无人不重乐毅贤，何敌能当鲁连啸。日暮黄云千里昏，壮心轻别不销魂。劝君用却龙泉剑，莫负平生国士恩。"
  },
  {
    "title": "广德初銮驾出关后登高愁望二首",
    "author": "钱起",
    "dynasty": "唐代",
    "content": "长安不可望，远处边愁起。辇毂混戎夷，山河空表里。黄云压城阙，斜照移烽垒。汉帜远成霞，胡马来如蚁。不知涿鹿战，早晚蚩尤死。渴日候河清，沉忧催暮齿。愁看秦川色，惨惨云景晦。乾坤暂运行，品物遗覆载。黄尘涨戎马，紫气随龙旆。掩泣指关东，日月妖氛外。臣心寄远水，朝海去如带。周德更休明，天衢伫开泰。"
  },
  {
    "title": "离居夜雨，奉寄李京兆",
    "author": "钱起",
    "dynasty": "唐代",
    "content": "永夜不可度，蛩吟秋雨滴。寂寞想章台，始叹云泥隔。雷声匪君车，犹时过我庐。电影非君烛，犹能明我目。如何琼树枝，梦里看不足。望望佳期阻，愁生寒草绿。"
  },
  {
    "title": "再得华侍御书，闻巴中卧病（一作疾）",
    "author": "钱起",
    "dynasty": "唐代",
    "content": "芳信来相续，同心远更亲。数重云外树，不隔眼中人。梦寐花骢色，相思黄鸟春。更闻公干病，一夜二毛新。"
  },
  {
    "title": "送屈突司马充安西书记",
    "author": "钱起",
    "dynasty": "唐代",
    "content": "制胜三军劲，澄清万里馀。星飞庞统骥，箭发鲁连书。海月低云旆，江霞入锦车。遥知太阿剑，计日斩鲸鱼。"
  },
  {
    "title": "归义寺题震上人壁（寺即神尧皇帝读书之所）",
    "author": "钱起",
    "dynasty": "唐代",
    "content": "入谷逢雨花，香绿引幽步。招提饶泉石，万转同一趣。向背森碧峰，浅深罗古树。尧皇未登极，此地曾隐雾。秘谶得神谋，因高思虎踞。太阳忽临照，物象俄光煦。梵王宫始开，长者金先布。白水入禅境，砀山通觉路。往往无心云，犹起潜龙处。仍闻七祖后，佛子继调御。溪鸟投慧灯，山蝉饱甘露。不作解缨客，宁知舍筏喻。身世已悟空，归途复何去。"
  },
  {
    "title": "送李九贬南阳",
    "author": "钱起",
    "dynasty": "唐代",
    "content": "玉柱金罍醉不欢，云山驿道向东看，鸿声断续暮天远，柳影萧疏秋日寒。霜降幽林沾蕙若，弦惊翰苑失鸳鸾。秋来回首君门阻，马上应歌行路难。"
  },
  {
    "title": "崔十四宅问候",
    "author": "钱起",
    "dynasty": "唐代",
    "content": "晓日早莺啼，江城旅思迷。微官同寄傲，移疾阻招携。远水闾阎内，青山雉堞西。王孙莫久卧，春草欲萋萋。"
  },
  {
    "title": "偶成",
    "author": "李清照",
    "dynasty": "宋代",
    "content": "十五年前花月底，相从曾赋赏花诗。今看花月浑相似，安得情怀似往时。"
  },
  {
    "title": "过张成侍御宅",
    "author": "钱起",
    "dynasty": "唐代",
    "content": "丞相幕中题凤人，文章心事每相亲。从军谁谓仲宣乐，入室方知颜子贫。杯里紫茶香代酒，琴中绿水静留宾。欲知别后相思意，唯愿琼枝入梦频。"
  },
  {
    "title": "哭辛霁",
    "author": "钱起",
    "dynasty": "唐代",
    "content": "流水辞山花别枝，随风一去绝还期。昨夜故人泉下宿，今朝白发镜中垂。音徽寂寂空成梦，容范朝朝无见时。旦暮馀生几息在，不应存没未尝悲。"
  },
  {
    "title": "宿洞口馆",
    "author": "钱起",
    "dynasty": "唐代",
    "content": "野竹通溪冷，秋蝉入户鸣。乱来人不到，芳草上阶生。"
  },
  {
    "title": "过故洛城",
    "author": "钱起",
    "dynasty": "唐代",
    "content": "故城门外春日斜，故城门里无人家。市朝欲认不知处，漠漠野田空草花。"
  },
  {
    "title": "卢龙塞行送韦掌记",
    "author": "钱起",
    "dynasty": "唐代",
    "content": "雨雪纷纷黑山外，行人共指卢龙塞。万里飞沙咽鼓鼙，三军杀气凝旌旆。陈琳书记本翩翩，料敌张兵夺酒泉。圣主好文兼好武，封侯莫比汉皇年。"
  },
  {
    "title": "玛瑙杯歌",
    "author": "钱起",
    "dynasty": "唐代",
    "content": "瑶溪碧岸生奇宝，剖质披心出文藻。良工雕饰明且鲜，得成珍器入芳筵。含华炳丽金尊侧，翠斝琼觞忽无色。繁弦急管催献酬，倏若飞空生羽翼。湛湛兰英照豹斑，满堂词客尽朱颜。花光来去传香袖，霞影高低傍玉山。王孙彩笔题新咏，碎锦连珠复辉映。世情贵耳不贵奇，谩说海底珊瑚枝。宁及琢磨当妙用，燕歌楚舞长相随。"
  },
  {
    "title": "蓝田溪杂咏二十二首。砌下泉",
    "author": "钱起",
    "dynasty": "唐代",
    "content": "穿云来自远，激砌流偏驶。能资庭户幽，更引海禽至。"
  },
  {
    "title": "蓝田溪杂咏二十二首。戏鸥",
    "author": "钱起",
    "dynasty": "唐代",
    "content": "乍依菱蔓聚，尽向芦花灭。更喜好风来，数片翻晴雪。"
  },
  {
    "title": "蓝田溪杂咏二十二首。登台（一作望山台）",
    "author": "钱起",
    "dynasty": "唐代",
    "content": "望山登春台，目尽趣难极。晚景下平阡，花际霞峰色。"
  },
  {
    "title": "郎员外见寻不遇",
    "author": "钱起",
    "dynasty": "唐代",
    "content": "轩骑来相访，渔樵悔晚归。更怜垂露迹，花里点墙衣。"
  },
  {
    "title": "赋得巢燕送客",
    "author": "钱起",
    "dynasty": "唐代",
    "content": "能栖杏梁际，不与黄雀群。夜影寄红烛，朝飞高碧云。含情别故侣，花月惜春分。"
  },
  {
    "title": "幽居春暮书怀（一作石门暮春，一作蓝田春暮）",
    "author": "钱起",
    "dynasty": "唐代",
    "content": "自哂鄙夫多野性，贫居数亩半临湍。溪云杂雨来茅屋，山雀将雏到药栏。仙箓满床闲不厌，阴符在箧老羞看。更怜童子宜春服，花里寻师指杏坛。"
  },
  {
    "title": "题延州圣僧穴",
    "author": "钱起",
    "dynasty": "唐代",
    "content": "定力无涯不可称，未知何代坐禅僧。默默山门宵闭月，荧荧石壁昼然灯。四时树长书经叶，万岁岩悬拄杖藤。昔日舍身缘救鸽，今时出见有飞鹰。"
  },
  {
    "title": "山园秋晚寄杜黄裳少府",
    "author": "钱起",
    "dynasty": "唐代",
    "content": "惆怅佳期阻，园林秋景闲。终朝碧云外，唯见暮禽还。泉石思携手，烟霞不闭关。杖藜仍把菊，对卷也看山。望望离心起，非君谁解颜。"
  },
  {
    "title": "送陆贽擢第还苏州",
    "author": "钱起",
    "dynasty": "唐代",
    "content": "乡路归何早，云间喜擅名。思亲卢橘熟，带雨客帆轻。夜火临津驿，晨钟隔浦城。华亭养仙羽，计日再飞鸣。"
  },
  {
    "title": "送陆郎中",
    "author": "钱起",
    "dynasty": "唐代",
    "content": "事边仍恋主，举酒复悲歌。粉署含香别，辕门载笔过。莺声出汉苑，柳色过漳河。相忆情难尽，离居春草多。"
  },
  {
    "title": "送武进韦明府",
    "author": "钱起",
    "dynasty": "唐代",
    "content": "理邑想无事，鸣琴不下堂。井田通楚越，津市半渔商。卢橘垂残雨，红莲拆早霜。送君催白首，临水独思乡。"
  },
  {
    "title": "送孙十尉温县",
    "author": "钱起",
    "dynasty": "唐代",
    "content": "飞花落絮满河桥，千里伤心送客遥。不惜芸香染黄绶，惟怜鸿羽下青霄。云衢有志终骧首，吏道无媒且折腰。急管繁弦催一醉，颓阳不驻引征镳。"
  },
  {
    "title": "闲居酬张起居见赠",
    "author": "钱起",
    "dynasty": "唐代",
    "content": "在林非避世，守拙自离群。弱羽谢风水，穷愁依典坟。良知不遐弃，新咏独相闻。能使幽兴苦，坐忘清景曛。前山带乔木，暮鸟联归云。向夕野人思，难忘骑省文。"
  },
  {
    "title": "药堂秋暮",
    "author": "钱起",
    "dynasty": "唐代",
    "content": "隐来未得道，岁去愧云松。茅屋空山暮，荷衣白露浓。唯怜石苔色，不染世人踪。潭静宜孤鹤，山深绝远钟。有时丹灶上，数点彩霞重。勉事壶公术，仙期待赤龙。"
  },
  {
    "title": "落第，刘拾遗相送东归",
    "author": "钱起",
    "dynasty": "唐代",
    "content": "不醉百花酒，伤心千里归。独收和氏玉，还采旧山薇。出处离心尽，荣枯会面稀。预愁芳草色，一径入衡闱。"
  },
  {
    "title": "仲春晚寻覆釜山",
    "author": "钱起",
    "dynasty": "唐代",
    "content": "蝴蝶弄和风，飞花不知晚。王孙寻芳草，步步忘路远。况我爱青山，涉趣皆游践。萦回必中路，阴晦阳复显。古岸生新泉，霞峰映雪巘.交枝花色异，奇石云根浅。碧洞志忘归，紫芝行可搴。应嗤嵇叔夜，林卧方沉湎。"
  },
  {
    "title": "谢张法曹万顷小山暇景见忆",
    "author": "钱起",
    "dynasty": "唐代",
    "content": "乐道随去处，养和解朝簪。茅堂近丹阙，佳致亦何深。退食不趋府，忘机还在林。清风乱流上，永日小山阴。解箨雨中竹，将雏花际禽。物华对幽寂，弦酌兼咏吟。自昔仰高步，及兹劳所钦。郢歌叨继组，知己复知音。"
  },
  {
    "title": "赠柏岩老人",
    "author": "钱起",
    "dynasty": "唐代",
    "content": "日与麋鹿群，贤哉买山叟。庞眉忽相见，避世一何久。林栖古崖曲，野事佳春后。瓠叶覆荆扉，栗苞垂瓮牖。独歌还独酌，不耕亦不耦。硗田隔云溪，多雨长稂莠。烟霞得情性，身世同刍狗。寄谢营道人，天真此翁有。"
  },
  {
    "title": "省中对雪寄元判官、拾遗昆季（一作寄谢舍人昆季）",
    "author": "钱起",
    "dynasty": "唐代",
    "content": "万点瑶台雪，飞来锦帐前。琼枝应比净，鹤发敢争先。散影成花月，流光透竹烟。今朝谢家兴，几处郢歌传。"
  },
  {
    "title": "题精舍寺",
    "author": "钱起",
    "dynasty": "唐代",
    "content": "胜景不易遇，入门神顿清。房房占山色，处处分泉声。诗思竹间得，道心松下生。何时来此地，摆落世间情。"
  },
  {
    "title": "宴郁林观张道士房",
    "author": "钱起",
    "dynasty": "唐代",
    "content": "灭迹人间世，忘归象外情。竹坛秋月冷，山殿夜钟清。仙侣披云集，霞杯达曙倾。同欢不可再，朝暮赤龙迎。"
  },
  {
    "title": "早下江宁",
    "author": "钱起",
    "dynasty": "唐代",
    "content": "暮天微雨散，凉吹片帆轻。云物高秋节，山川孤客情。霜蘋留楚水，寒雁别吴城。宿浦有归梦，愁猿莫夜鸣。"
  },
  {
    "title": "观书有感·其一",
    "author": "朱熹",
    "dynasty": "宋代",
    "content": "半亩方塘一鉴开，天光云影共徘徊。问渠那得清如许？为有源头活水来。(那 通：哪)"
  },
  {
    "title": "劝学诗",
    "author": "朱熹",
    "dynasty": "宋代",
    "content": "少年易老学难成，一寸光阴不可轻。未觉池塘春草梦，阶前梧叶已秋声。"
  },
  {
    "title": "观书有感·其二",
    "author": "朱熹",
    "dynasty": "宋代",
    "content": "昨夜江边春水生，蒙冲巨舰一毛轻。向来枉费推移力，此日中流自在行。"
  },
  {
    "title": "读书要三到",
    "author": "朱熹",
    "dynasty": "宋代",
    "content": "凡读书......须要读得字字响亮，不可误一字，不可少一字，不可多一字，不可倒一字，不可牵强暗记，只是要多诵数遍，自然上口，久远不忘。古人云，“读书百遍，其义自见”。谓读得熟，则不待解说，自晓其义也。余尝谓，读书有三到，谓心到，眼到，口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？"
  },
  {
    "title": "古人谈读书",
    "author": "朱熹",
    "dynasty": "宋代",
    "content": "　　敏而好学，不耻下问。知之为知之，不知为不知，是知也。默而识之，学而不厌，诲人不倦。《论语》　　余尝谓读书有三到，谓心到、眼到、口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？（来自朱熹）　　盖士人读书，第一要有志，第二要有识，第三要有恒。有志则断不甘为下流；有识则知学问无尽，不敢以一得自足，如河伯之观海，如井蛙之窥天，皆无识者也；有恒则断无不成之事。此三者缺一不可。（来自曾国藩）"
  },
  {
    "title": "水调歌头·隐括杜牧之齐山诗",
    "author": "朱熹",
    "dynasty": "宋代",
    "content": "江水浸云影，鸿雁欲南飞。携壶结客何处？空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。"
  },
  {
    "title": "秋月",
    "author": "朱熹",
    "dynasty": "宋代",
    "content": "清溪流过碧山头，空水澄鲜一色秋。隔断红尘三十里，白云红叶两悠悠。"
  },
  {
    "title": "司马光好学",
    "author": "朱熹",
    "dynasty": "宋代",
    "content": "　　司马温公幼时，患记问不若人。群居讲习，众兄弟既成诵，游息矣；独下帷绝编，迨能倍诵乃止。用力多者收功远，其所精诵，乃终身不忘也。温公尝言：“书不可不成诵。或在马上，或中夜不寝时，咏其文，思其义，所得多矣。”（选自朱熹编辑的《三朝名臣言行录》）"
  },
  {
    "title": "水口行舟二首",
    "author": "朱熹",
    "dynasty": "宋代",
    "content": "昨夜扁舟雨一蓑，满江风浪夜如何？今朝试卷孤篷看，依旧青山绿树多。郁郁层峦夹岸青，春山绿水去无声。烟波一棹知何许？鶗鴃两山相对鸣。"
  },
  {
    "title": "偶题三首",
    "author": "朱熹",
    "dynasty": "宋代",
    "content": "门外青山翠紫堆，幅巾终日面崔嵬。只看云断成飞雨，不道云从底处来。擘开苍峡吼奔雷，万斛飞泉涌出来。断梗枯槎无泊处，一川寒碧自萦回。步随流水觅溪源，行到源头却惘然。始信真源行不到，倚筇随处弄潺湲。"
  },
  {
    "title": "奉酬九日东峰道人溥公见赠之作",
    "author": "朱熹",
    "dynasty": "宋代",
    "content": "几年回首梦云关，此日重来两鬓斑。点检梁间新岁月，招呼台上旧溪山。三生漫说终无据，万法由来本自闲。一笑支郎又相恼，新诗不落语言间。"
  },
  {
    "title": "次韵雪后书事二首",
    "author": "朱熹",
    "dynasty": "宋代",
    "content": "惆怅江头几树梅，杖藜行绕去还来。前时雪压无寻处，昨夜月明依旧开。折寄遥怜人似玉，相思应恨劫成灰。沉吟日落寒鸦起，却望柴荆独自回。满山残雪对虚堂，想似当年辋口庄。门掩不须垂铁锁，客来聊复共藜床。故人闻道歌围暖，妙语空传醉墨香。莫为姬姜厌憔悴，把酒论文话偏长。"
  },
  {
    "title": "菩萨蛮（回文）",
    "author": "朱熹",
    "dynasty": "宋代",
    "content": "晚红飞尽春寒浅。浅寒春尽飞红晚。尊酒绿阴繁。繁阴绿酒尊。老仙诗句好。好句诗仙老。长恨送年芳。芳年送恨长。"
  },
  {
    "title": "句 其十五",
    "author": "朱熹",
    "dynasty": "宋代",
    "content": "海阔从鱼跃，天空任鸟飞。"
  },
  {
    "title": "百丈山记",
    "author": "朱熹",
    "dynasty": "宋代",
    "content": "　　登百丈山三里许，右俯绝壑，左控垂崖，垒石为磴，十余级乃得度。山之胜，盖自此始。　　循磴而东，即得小涧。石梁跨于其上。皆苍藤古木，虽盛夏亭午无暑气。水皆清澈，自高淙下，其声溅溅然。度石梁，循两崖曲折而上，得山门。小屋三间，不能容十许人，然前瞰涧水，后临石池，风来两峡间，终日不绝。门内跨池又为石梁。度而北，蹑石梯，数级入庵。庵才老屋数间，卑庳迫隘，无足观。独其西阁为胜。水自西谷中循石罅奔射出阁下，南与东谷水并注池中。自池而出，乃为前所谓小涧者。阁据其上流，当水石峻激相搏处，最为可玩。乃壁其后，无所睹。独夜卧其上，则枕席之下，终夕潺潺。久而益悲，为可爱耳。　　出山门而东十许步，得石台。下临峭岸，深昧险绝。于林薄间东南望，见瀑布自前岩穴瀵涌而出，投空下数十尺。其沫乃如散珠喷雾，目光烛之，璀璨夺目，不可正视。台当山西南缺，前揖芦山，一峰独秀出，而数百里间峰峦高下亦皆历历在眼。日薄西山，余光横照，紫翠重迭，不可殚数。旦起下视，白云满川，如海波起伏。而远近诸山出其中者，皆若飞浮来往。或涌或没，顷刻万变。台东径断，乡人凿石容磴以度，而作神祠于其东，水旱祷焉。畏险者或不敢度。然山之可观者，至是则亦穷矣。　　余与刘充父、平父、吕叔敬、表弟徐周宾游之。既皆赋诗以纪其胜，余又叙次其详如此。而其最可观者，石磴、小涧、山门、石台、西阁、瀑布也。因各别为小诗以识其处，呈同游诸君。又以告夫欲往而未能者。"
  },
  {
    "title": "奉同张敬夫城南二十咏",
    "author": "朱熹",
    "dynasty": "宋代",
    "content": "纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒　。浩荡忽搴开，为君展遐眺。柳堤渚华初出水，堤树亦成行。吟罢天津句，　风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。"
  },
  {
    "title": "五禽言和王仲衡尚书 其二",
    "author": "朱熹",
    "dynasty": "宋代",
    "content": "不如归去，孤城越绝三春暮。故山只在白云间，望极云深不知处。不如归去不如归，千仞冈头一振衣。"
  },
  {
    "title": "念奴娇（用傅安道和朱希真梅词韵）",
    "author": "朱熹",
    "dynasty": "宋代",
    "content": "临风一笑，问群芳谁是，真香纯白。独立无朋，算只有、姑射山头仙客。绝艳谁怜，真心自保，邈与尘缘隔。天然殊胜，不关风露冰雪。应笑俗李粗桃，无言翻引得，狂蜂轻蝶。争似黄昏闲弄影，清浅一溪霜月。画角吹残，瑶台梦断，直下成休歇。绿阴青子，莫教容易披折。"
  },
  {
    "title": "咏红白莲",
    "author": "朱熹",
    "dynasty": "宋代",
    "content": "红白莲花共一塘，两般颜色一般香。宫娥梳洗争先后，半是浓妆半淡妆。"
  },
  {
    "title": "水调歌头",
    "author": "刘辰翁",
    "dynasty": "宋代",
    "content": "天地有中气，第一是中元。新秋七七，月出河汉斗牛间。正是使君初度，如见中州河岳，绿鬓又朱颜。茎露一杯酒，清彻瑞人寰。大暑退，潢潦净，彩云斑。三壬三甲厚重，屹不动如山。从此五风十雨，自可三年一日，香寝镇狮蛮。起舞愿公寿，未可愿公还。"
  },
  {
    "title": "南乡子·落日照楼船",
    "author": "朱熹",
    "dynasty": "宋代",
    "content": "落日照楼船，稳过澄江一片天。珍重使君留客意，依然，风月从今别一川。离绪悄危弦，永夜清霜透幕毡。明日回头江树远，怀贤，目断晴空雁字连。"
  },
  {
    "title": "宿梅溪胡氏客馆观壁间题诗自警二绝 其二",
    "author": "朱熹",
    "dynasty": "宋代",
    "content": "十年湖海一身轻，归对黎涡却有情。世路无如人欲险，几人到此误平生。"
  },
  {
    "title": "鹧鸪天（叔怀尝梦飞仙，为之赋此。归日以呈茂献待郎，当发一笑）",
    "author": "朱熹",
    "dynasty": "宋代",
    "content": "脱却儒冠着羽衣。青山绿水浩然归。看成鼎内真龙虎，管甚人间闲是非。生羽翼，上烟霏。回头只见冢累累。未寻跨凤吹箫侣，且伴孤云独鹤飞。"
  },
  {
    "title": "白鹿洞书院学规",
    "author": "朱熹",
    "dynasty": "宋代",
    "content": "　　父子有亲，君臣有义，夫妇有别，长幼有序，朋友有信。　　右五教之目。尧舜使契为司徒，敬敷五教，即此是也。学者学此而已，而其所以学之之序，亦有五焉，其别如左：　　博学之，审问之，慎思之，明辨之，笃行之。　　右为学之序。学、问、思、辨，四者所以穷理也。若夫笃行之事，则自修身以至于处事接物，亦各有要，其别如左：　　言忠信，行笃敬，惩忿窒欲，迁善改过。　　右修身之要。　　正其义不谋其利，明其道不计其功。　　右处事之要。　　己所不欲，勿施于人。行有不得，反求诸己。　　右接物之要。　　熹窃观古昔圣贤所以教人为学之意，莫非使之讲明义理，以修其身，然后推以及人，非徒欲其务记览、为词章，以钓声名、取利禄而已也。今人之为学者，则既反是矣。然圣贤所以教人之法，具存于经。有志之士，固当熟读深思而问辨之。苟知其理之当然，而责其身以必然，则夫规矩禁防之具，岂待他人设之而后有所持循哉！近世于学有规，其待学者为已浅矣，而其为法又未必古人之意也。故今不复以施于此堂，而特取凡圣贤所以教人为学之大端，条列如右而揭之楣间。诸君其相与讲明遵守而责之于身焉，则夫思虑云为之际，其所以戒谨而恐惧者，必有严于彼者矣。其有不然，而或出于此言之所弃，则彼所谓规者，必将取之，固不得而略也。诸君其亦念之哉！"
  },
  {
    "title": "九曲棹歌",
    "author": "朱熹",
    "dynasty": "宋代",
    "content": "武夷山上有仙灵，山下寒流曲曲清。欲识个中奇绝处，棹歌闲听两三声。一曲溪边上钓船，幔亭峰影蘸晴川。虹桥一断无消息，万壑千岩锁翠烟。二曲亭亭玉女峰，插花临水为谁容。道人不作阳台梦，兴入前山翠几重。三曲君看驾壑船，不知停棹几何年。桑田海水兮如许，泡沫风灯敢自怜。四曲东西两石岩，岩花垂露碧槛毵。金鸡叫罢无人见，月满空山水满潭。五曲山高云气深，长时烟雨暗平林。林间有客无人识，矣乃声中万古心。六曲苍屏绕碧湾，茆茨终日掩柴关。客来倚棹岩花落，猿鸟不惊春意闲。七曲移舟上碧滩，隐屏仙掌更回看。却怜昨夜峰头雨，添得飞泉几道寒。八曲风烟势欲开，鼓楼岩下水萦回。莫言此地无佳景，自是游人不上来。九曲将穷眼豁然，桑麻雨露见平川。渔郎更觅桃源路，除是人间别有天。"
  },
  {
    "title": "梅花两绝句 其一",
    "author": "朱熹",
    "dynasty": "宋代",
    "content": "溪上寒梅应已开，故人不寄一枝来。天涯岂是无芳物，为尔无心向酒杯。"
  },
  {
    "title": "水调歌头（次袁仲机韵）",
    "author": "朱熹",
    "dynasty": "宋代",
    "content": "长记与君别，丹凤九重城。归来故里，愁思怅望渺难平。今夕不知何夕，得共寒潭烟艇，一笑俯空明。有酒径须醉，无事莫关情。寻梅去，疏竹外，一枝横。与君吟弄风月，端不负平生。何处车尘不到，有个江天如许，争肯换浮名。只恐买山隐，却要练丹成。"
  },
  {
    "title": "晚霞",
    "author": "朱熹",
    "dynasty": "宋代",
    "content": "日落西南第几峰，断霞千里抹残红。上方杰阁凭栏处，欲尽馀晖怯晚风。"
  },
  {
    "title": "墨梅",
    "author": "朱熹",
    "dynasty": "宋代",
    "content": "梦里清江醉墨香，蕊寒枝瘦凛冰霜。如今白黑浑休问，且作人间时世装。"
  },
  {
    "title": "鹅湖寺和陆子寿",
    "author": "朱熹",
    "dynasty": "宋代",
    "content": "德义风流夙所钦，别离三载更关心。偶扶藜杖出寒谷，又枉篮舆度远岑。旧学商量加邃密，新知培养转深沉。却愁说到无言处，不信人间有古今。"
  },
  {
    "title": "菩萨蛮（次圭父回文韵）",
    "author": "朱熹",
    "dynasty": "宋代",
    "content": "暮江寒碧萦长路。路长萦碧寒江暮。花坞夕阳斜。斜阳夕坞花。客愁无胜集。集胜无愁客。醒似醉多情。情多醉似醒。"
  },
  {
    "title": "训蒙绝句 九思",
    "author": "朱熹",
    "dynasty": "宋代",
    "content": "人之进学在于思，思则能知是与非。但得用心纯熟后，自然发处有思随。"
  },
  {
    "title": "铅山立春六言二首 其二",
    "author": "朱熹",
    "dynasty": "宋代",
    "content": "行尽风林雪径，依然水馆山村。却是春风有脚，今朝先到柴门。"
  },
  {
    "title": "岱山岩访陈世德光同年",
    "author": "朱熹",
    "dynasty": "宋代",
    "content": "一钱一剑出新州，五柳凭谁添酒筹。岱壑何嫌松共老，碧波偏向桂招游。不为身后百年计，自是人间第一流。我欲门前张雀网，先将车辙到山头。"
  },
  {
    "title": "浣溪沙（次秀野酴醿韵）",
    "author": "朱熹",
    "dynasty": "宋代",
    "content": "压架年来雪作堆。珍丛也是近移栽。肯令容易放春回。却恐阴晴无定度，从教红白一时开。多情蜂蝶早飞来。"
  },
  {
    "title": "鹧鸪天",
    "author": "黄庭坚",
    "dynasty": "宋代",
    "content": "句耳。”因以玄真子遗事足之。宪宗时，画玄真子像，访之江湖，不可得，因令集其歌诗上之。玄真之兄松龄，惧玄真放浪而不返也，和答其渔父云：“乐在风波钓是闲。草堂松桂已胜攀。太湖水，洞庭山。狂风浪起且须还。”此余续成之意也西塞山边白鹭飞。桃花流水鳜鱼肥。朝廷尚觅玄真子，何处如今更有诗。青箬笠，绿蓑衣。斜风细雨不须归。人间底事风波险，一日风波十二时。"
  },
  {
    "title": "咏岩桂二首 其一",
    "author": "朱熹",
    "dynasty": "宋代",
    "content": "亭亭岩下桂，岁晚独芬芳。叶密千层绿，花开万点黄。天香生净想，云影护仙妆。谁识王孙意，空吟招隐章。"
  },
  {
    "title": "水口行舟",
    "author": "朱熹",
    "dynasty": "宋代",
    "content": "郁郁层恋隔岸青，青山绿水去无声。烟波一棹知何许，鶗鴂两山相对鸣。"
  },
  {
    "title": "游烂柯山",
    "author": "朱熹",
    "dynasty": "宋代",
    "content": "局上闲争战，人间任是非。空叫禾樵客，烂柯不知归。"
  },
  {
    "title": "忆秦娥",
    "author": "刘辰翁",
    "dynasty": "宋代",
    "content": "梅花节。白头卧起餐毡雪。餐毡雪。上林雁断，上林书绝。伤心最是河梁别。无人共拜天边月。天边月。一尊对影，一编残发。"
  },
  {
    "title": "训蒙绝句 勿忘勿助长",
    "author": "朱熹",
    "dynasty": "宋代",
    "content": "忘则无功助则私，不忘不助正斯时。是中体段须当察，便是鸢飞鱼跃机。"
  },
  {
    "title": "醉下祝融峰作",
    "author": "朱熹",
    "dynasty": "宋代",
    "content": "我来万里驾长风，绝壑层云许荡胸。浊酒三杯豪气发，朗吟飞下祝融峰。"
  },
  {
    "title": "西江月",
    "author": "朱熹",
    "dynasty": "宋代",
    "content": "睡处林风瑟瑟，觉来山月团团。身心无累久轻安。况有清池凉馆。句稳翻嫌白俗，情高却笑郊寒。兰膏元自少陵残。好处金章不换。"
  },
  {
    "title": "水调歌头（联句问讯罗汉同张敬夫）",
    "author": "朱熹",
    "dynasty": "宋代",
    "content": "雪月两相映，水石互悲鸣。不知岩上枯木，今夜若为情。应见尘土胶扰，便道山间空旷，与么了平生。与么平生了，□水不流行。熹起披衣，瞻碧汉，露华清。寥寥千载，此事本分明。若向乾坤识易，便信行藏无间，处处总圆成。记取渊冰语，莫错定盘星。"
  },
  {
    "title": "白鹿洞书院",
    "author": "朱熹",
    "dynasty": "宋代",
    "content": "昔人读书处，町疃白鹿场。世道有升降，兹焉更表章。矧今中兴年，治具一以张。弦歌独不嗣，山水无辉光。荒榛适剪除，圣谟已汪洋。亦有皇华使，肯来登此堂。问俗良恳恻，怀贤增慨慷。雅歌有余韵，绝学何能忘。"
  },
  {
    "title": "训蒙绝句 万物皆备于我",
    "author": "朱熹",
    "dynasty": "宋代",
    "content": "万物当须以理观，不离太极是其源。故须万类皆我具，只为中心太极存。"
  },
  {
    "title": "日用自警示平父",
    "author": "朱熹",
    "dynasty": "宋代",
    "content": "圆融无际大无馀，即此身心是太虚。不向用时勤猛省，却于何处味真腴。寻常应对尤须谨，造次施为更莫疏。一日洞然无别体，方知不枉费功夫。"
  },
  {
    "title": "夜雨二首 其一",
    "author": "朱熹",
    "dynasty": "宋代",
    "content": "拥衾独宿听寒雨，声在荒庭竹树间。万里故园今夜永，遥知风雪满前山。"
  },
  {
    "title": "训蒙绝句 良知",
    "author": "朱熹",
    "dynasty": "宋代",
    "content": "孩提自幼良知发，此日心蒙尚未开。既壮蒙开趋物欲，良心反丧亦哀哉。"
  },
  {
    "title": "冬雨不止",
    "author": "朱熹",
    "dynasty": "宋代",
    "content": "忽忽时序改，白日藏光辉。重阴润九野，小雨纷微微。苍山寒气深，高林霜叶稀。田家秋成意，落落乖所期。旷望独兴怀，戚戚愁寒饥。事至当复遣，且掩荒园扉。"
  },
  {
    "title": "再和",
    "author": "朱熹",
    "dynasty": "宋代",
    "content": "久矣投装返旧墟，不将心事赋闲居。荷锄带月朝治秽，植杖临风夕挽蔬。三径犹寻陶令宅，万签聊借邺侯书。木瓜更得琼琚报，吟咏从今乐有馀。"
  },
  {
    "title": "训蒙绝句 小学",
    "author": "朱熹",
    "dynasty": "宋代",
    "content": "洒扫庭堂职是供，步趋唯诺饰仪容。是中有理今休问，敬谨端详体立功。"
  },
  {
    "title": "兰",
    "author": "郑燮",
    "dynasty": "清代",
    "content": "此是幽贞一种花，不求闻达只烟霞。采樵或恐通来径，更写高山一片遮。"
  },
  {
    "title": "鹧鸪天（江槛）",
    "author": "朱熹",
    "dynasty": "宋代",
    "content": "暮雨朝云不自怜。放教春涨绿浮天。只令画阁临无地，宿昔新诗满系船。青鸟外，白鸥前。几生香火旧因缘。酒阑山月移雕槛，歌罢江风拂玳筵。"
  },
  {
    "title": "赋水仙花",
    "author": "朱熹",
    "dynasty": "宋代",
    "content": "隆冬凋百卉，江梅历孤芳。如何蓬艾底，亦有春风香。纷敷翠羽帔，温艳白玉相。黄冠表独立，淡然水仙装。弱植晚兰荪，高标摧冰霜。湘君谢遗褋，汉水羞捐珰。嗟彼世俗人，欲火焚衷肠。徒知慕佳冶，讵识怀贞刚？凄凉柏舟誓，恻怆终风章。卓哉有遗烈，千载不可忘。"
  },
  {
    "title": "次韵雪后书事二首 其一",
    "author": "朱熹",
    "dynasty": "宋代",
    "content": "晴烟袅袅弄晨炊，雪屋流澌未觉迟。拟挈冻醪追胜践，聊穿蜡屐过疏篱。扫开折竹仍三径，认得残梅祇数枝。不耐岁寒心事苦，滔滔欲说定从谁。"
  },
  {
    "title": "题赤城观",
    "author": "朱熹",
    "dynasty": "宋代",
    "content": "落日空山秋气清，泠泠古木乱蝉鸣。仙人一去鹤不返，剑客重来丹已成。静对竹炉烟缕直，细看月窟桂华生。此身旧有蓬瀛约，玉简归来问姓名。"
  },
  {
    "title": "诗集传序",
    "author": "朱熹",
    "dynasty": "宋代",
    "content": "　　或有问于余曰：“诗何谓而作也？”余应之曰：“‘人生而静，天之性也；感于物而动，性之欲也。’夫既有欲矣，则不能无思；既有思矣，则不能无言；既有言矣，则言之所不能尽而发于咨嗟咏叹之余者，必有自然之音响节奏，而不能已焉。此诗之所以作也。”　　曰：“然则其所以教者，何也？”曰：“诗者，人心之感物而形于言之馀也。心之所感有邪正，故言之所形有是非。惟圣人在上，则其所感者无不正，而其言皆足以为教。其或感之之杂，而所发不能无可择者，则上之人必思所以自反，而因有以劝惩之，是亦所以为教也。昔周盛时，上自郊庙朝廷，而下达于乡党闾巷，其言粹然无不出于正者。圣人固已协之声律，而用之乡人，用之邦国，以化天下。至于列国之诗，则天子巡狩，亦必陈而观之，以行黜陟之典。降自昭、穆而后，寖以陵夷，至于东迁，而遂废不讲矣。孔子生于其时，既不得位，无以行帝王劝惩黜陟之政，于是特举其籍而讨论之，去其重复，正其纷乱；而其善之不足以为法，恶之不足以为戒者，则亦刊而去之；以从简约，示久远，使夫学者即是而有以考其得失，善者师之，而恶者改焉。是以其政虽不足行于一时，而其教实被于万世，是则计之所以为者然也。”　　曰：“然则国风、雅、颂之体，其不同若是，何也？”曰：“吾闻之，凡诗之所闻风者，多出于里巷歌谣之作。所谓男女相与咏歌，各言其情者也。虽《周南》《召南》亲被文王之化以成德，而人皆有以得其性情之正，故其发于言者，乐而不过于淫，哀而不及于伤，是以二篇独为风诗之正经。自《邶》而下，则其国之治乱不同，人之贤否亦异，其所感而发者，有邪正是非之不齐，而所谓先王之风者，于此焉变矣。若夫雅颂之篇，则皆成周之世，朝廷郊庙乐歌之词：其语和而庄，其义宽而密；其作者往往圣人之徒，固所以为万世法程而不可易者也。至于雅之变者，亦皆一时贤人君子，闵时病俗之所为，而圣人取之。其忠厚恻怛之心，陈善闭邪之意，犹非后世能言之士所能及之。此《诗》之为经，所以人事浃于下，天道备于上，而无一理之不具也。”　　曰：“然则其学之也，当奈何？”曰：“本之二《南》以求其端，参之列国以尽其变，正之于雅以大其规，和之于颂以要其止，此学诗之大旨也。于是乎章句以纲之，训诂以纪之，讽咏以昌之，涵濡以体之。察之情性隐约之间，审之言行枢机之始，则修身及家、平均天下之道，其亦不待他求而得之于此矣。”　　问者唯唯而退。余时方集《诗传》，固悉次是语以冠其篇云。　　淳熙四年丁酉冬十月戊子新安朱熹书。"
  },
  {
    "title": "读书须有疑",
    "author": "朱熹",
    "dynasty": "宋代",
    "content": "　　读书，始读，未知有疑；其次，则渐渐有疑；中则节节有疑。过了这一番，疑渐渐释，以至融会贯通，都无所疑，方始是学。读书无疑者须教有疑，有疑，却要无疑，到这里方是长进。"
  },
  {
    "title": "训蒙绝句 莫我知也夫三首",
    "author": "朱熹",
    "dynasty": "宋代",
    "content": "心即是天天即理，无行不与理相随。故言惟有天知我，天岂真如人有知。"
  },
  {
    "title": "兰涧",
    "author": "朱熹",
    "dynasty": "宋代",
    "content": "光风浮碧涧，兰枯日猗猗。竟岁无人采，含薰只自知。"
  },
  {
    "title": "观西山怀岳麓以为莫能相上下也聊赋此云",
    "author": "朱熹",
    "dynasty": "宋代",
    "content": "风月平生意，江湖自在身。年华供转徙，眼界得清新。试问西山雨，何如湘水春。悠然一长啸，妙绝两无伦。"
  },
  {
    "title": "中元雨中呈子晋",
    "author": "朱熹",
    "dynasty": "宋代",
    "content": "徂暑尚繁郁，大火空西流。兹辰喜佳节，凉雨忽惊秋。晼晚兰径滋，萧副庭树幽。炎气一以去，恢台逝不留。刀笔随事屏，尘嚣与心休。端居讽道言，焚香味真诹。子亦玩文史，及此同优游。"
  },
  {
    "title": "次韵四十叔父白鹿之作",
    "author": "朱熹",
    "dynasty": "宋代",
    "content": "诛茅结屋想前贤，千载遗踪尚宛然。故作轩窗挹苍翠，要将弦诵答潺湲。诸郎有志须精学，老子无能但欲眠。多少个中名教乐，莫谈空谛莫求仙。"
  },
  {
    "title": "有怀南轩老兄呈伯崇择之二友二首 其一",
    "author": "朱熹",
    "dynasty": "宋代",
    "content": "忆昔秋风里，寻盟湘水傍。胜游朝挽袂，妙语夜连床。别去多遗恨，归来识大方。惟应微密处，犹欲细商量。"
  },
  {
    "title": "梅花两绝句 其二",
    "author": "朱熹",
    "dynasty": "宋代",
    "content": "幽壑潺湲小水通，茅茨烟雨竹篱空。梅花乱发篱边树，似倚寒枝恨朔风。"
  },
  {
    "title": "次刘秀野蔬食十三诗韵 其十二 豆腐",
    "author": "朱熹",
    "dynasty": "宋代",
    "content": "种豆豆苗稀，力竭心已腐。早知淮王术，安坐获泉布。"
  },
  {
    "title": "杂记草木九首 其六 萱草一",
    "author": "朱熹",
    "dynasty": "宋代",
    "content": "春条拥深翠，夏花明夕阴。北堂罕悴物，独尔澹冲襟。"
  },
  {
    "title": "和林择之凤凰山韵",
    "author": "朱熹",
    "dynasty": "宋代",
    "content": "木落髻鬟拥，湖平妆镜空。荒亡馀旧事，惨澹只悲风。兴发千山里，诗成一笑中。诸君莫惆怅，吾道固当穷。"
  },
  {
    "title": "知郡傅丈载酒幞被过熹于九日山夜泛小舟弄月剧饮二首 其二",
    "author": "朱熹",
    "dynasty": "宋代",
    "content": "谁知方外客，亦爱酒中仙。共踏空林月，来寻野渡船。醉醒非各趣，心迹两忘缘。江海情何限，秋生蓬鬓边。"
  },
  {
    "title": "南安道中",
    "author": "朱熹",
    "dynasty": "宋代",
    "content": "晓涧淙流急，秋山寒气深。高蝉多远韵，茂树有馀阴。烟火居民少，荒蹊草露侵。悠悠秋稼晚，寥落岁寒心。"
  },
  {
    "title": "好事近·春色欲来时",
    "author": "朱熹",
    "dynasty": "宋代",
    "content": "春色欲来时，先散满天风雪。坐使七闽松竹，变珠幢玉节。中原佳气郁葱葱，河山壮宫阕。丞相功成千载，映黄流清彻。"
  },
  {
    "title": "咏岩桂二首 其二",
    "author": "朱熹",
    "dynasty": "宋代",
    "content": "露浥黄金蕊，风生碧玉枝。千林向摇落，此树独华滋。木末难同调，篱边不并时。攀援香满袖，叹息共心期。"
  },
  {
    "title": "登岳麓赫曦台联句",
    "author": "朱熹",
    "dynasty": "宋代",
    "content": "泛舟长沙渚，振策湘山岑。烟云眇变化，宇宙穷高深。怀古壮士志，忧时君子心。寄言尘中客，莽苍谁能寻。"
  },
  {
    "title": "题九日山石佛院乱峰轩二首 其二",
    "author": "朱熹",
    "dynasty": "宋代",
    "content": "岩中老释子，白发对青山。不作看山想，秋云时往还。"
  },
  {
    "title": "登山有作次敬夫韵",
    "author": "朱熹",
    "dynasty": "宋代",
    "content": "晚峰云散碧千寻，落日冲飙霜气深。霁色登临寒夜月，行藏只此验天心。"
  },
  {
    "title": "春日偶作",
    "author": "温庭筠",
    "dynasty": "唐代",
    "content": "西园一曲艳阳歌，扰扰车尘负薜萝。自欲放怀犹未得，不知经世竟如何？夜闻猛雨判花尽，寒恋重衾觉梦多。钓渚别来应更好，春风还为起微波。"
  },
  {
    "title": "答王无功在京思故园见乡人问",
    "author": "朱熹",
    "dynasty": "宋代",
    "content": "我从铜川来，见子上京客。问我故乡事，慰子羁旅色。子问我所知，我对子应识。朋游总彊𡏖，童稚各长成。华宗盛文史，连墙富池亭。独子园最古，旧林间新坰。柳行随堤势，茅斋看地形。竹从去年移，梅是今年荣。渠水经夏响，石苔终岁青。院果早晚熟，林花先后明。语罢相叹息，浩然起深情。归哉且五斗，饷子东皋耕。"
  },
  {
    "title": "答王无功问故园",
    "author": "朱熹",
    "dynasty": "宋代",
    "content": "我从铜州来，见子上京客。问我故乡事，慰子羁旅色。子问我所知，我对子应识。朋游总强健，童稚各长成。华宗盛文史，连墙富池亭。独子园最古，旧林间新坰。柳行随堤势，茅斋看地形。竹从去年移，梅是今年荣。渠水经夏响，石苔终岁青。院果早晚熟，林花先后明。语罢相叹息，浩然起深情。归哉且五斗，饷子东皋耕。"
  },
  {
    "title": "乙卯八月晦日浮翠亭次叔通韵",
    "author": "朱熹",
    "dynasty": "宋代",
    "content": "弱植有孤念，独住穷名山。那知岁月逝，白首尘埃间。今朝定何朝，凭高睨清湾。群贤亦戾止，共此一日闲。晤言不知疲，林昏鸟飞还。胜践可无纪，重来谅非艰。留语岩上石，毋使门常关。"
  },
  {
    "title": "奉同尤延之提举庐山杂咏十四篇 其十一 陶公醉石归去来馆",
    "author": "朱熹",
    "dynasty": "宋代",
    "content": "予生千载后，尚友千载前。每寻高士传，独叹渊明贤。及此逢醉石，谓言公所眠。况复岩壑古，缥缈藏风烟。仰看乔木阴，俯听横飞泉。景物自清绝，优游可忘年。结庐倚苍峭，举觞酹潺湲。临风一长啸，乱以归来篇。"
  },
  {
    "title": "训蒙绝句 鸢飞鱼跃二首 其一",
    "author": "朱熹",
    "dynasty": "宋代",
    "content": "此理充盈宇宙间，下穷鱼跃上飞鸢。飞斯在上跃斯下，神化孰尸本自然。"
  },
  {
    "title": "训蒙绝句 先难",
    "author": "朱熹",
    "dynasty": "宋代",
    "content": "为学须教效自形，但专一意使功深。哀哉狭隘频求效，仰止仁人后获心。"
  },
  {
    "title": "训蒙绝句 为人",
    "author": "朱熹",
    "dynasty": "宋代",
    "content": "辛勤尽作求闻计，沽得过情声誉来。自外而观为可喜，此心已失实堪哀。"
  },
  {
    "title": "训蒙绝句 吾无隐乎尔",
    "author": "朱熹",
    "dynasty": "宋代",
    "content": "圣道虽云妙莫窥，初非恍惚与希夷。分明说在吾行处，后学无于行外思。"
  },
  {
    "title": "训蒙绝句 予欲无言",
    "author": "朱熹",
    "dynasty": "宋代",
    "content": "妙道皆形日用间，即斯可见不须言。试将天象明人事，希圣功夫万古存。"
  },
  {
    "title": "易二首 其一",
    "author": "朱熹",
    "dynasty": "宋代",
    "content": "立卦生爻事有因，两仪四象已前陈。须知三绝韦编者，不是寻行数墨人。"
  },
  {
    "title": "淳熙甲辰中春精舍閒居戏作武夷棹歌十首呈诸同游相与一笑 其八",
    "author": "朱熹",
    "dynasty": "宋代",
    "content": "七曲移船上碧滩，隐屏仙掌更回看。人言此处无佳景，只有石堂空翠寒。"
  },
  {
    "title": "淳熙甲辰中春精舍閒居戏作武夷棹歌十首呈诸同游相与一笑 其七",
    "author": "朱熹",
    "dynasty": "宋代",
    "content": "六曲苍屏绕碧湾，茅茨终日掩柴关。客来倚棹岩花落，猿鸟不惊春意闲。"
  },
  {
    "title": "晚雨凉甚偶得小诗请问游山之日并请刘平父作主人二首 其一",
    "author": "朱熹",
    "dynasty": "宋代",
    "content": "几年不踏仙洲路，梦入青藤古木间。好趁新秋一番雨，昼寒亭下弄潺湲。"
  },
  {
    "title": "奉同尤延之提举庐山杂咏十四篇 其六 卧龙庵武侯祠",
    "author": "朱熹",
    "dynasty": "宋代",
    "content": "空山龙卧处，苍峭神所凿。下有寒潭幽，上有明河落。我来爱佳名，小筑寄幽壑。永念千载人，丹心岂今昨。英姿俨绘事，凛若九原作。寒藻荐芳馨，飞泉奉明酌。公来识此意，顾步惨不乐。抱膝一长吟，神交付冥漠。"
  },
  {
    "title": "十月上休日游卧龙玉渊三峡用山谷惊鹿须要",
    "author": "朱熹",
    "dynasty": "宋代",
    "content": "匡庐霜天后，不见云气浮。木叶红已疏，山颜转清幽。向闻有绝壑，乃在卧龙湫。及此遂一往，幸无烟景愁。隮攀欲其深，泉石固所求。况有百尺崖，喷雪飞寒流。幽岑自回抱，直下鸣青璆。便可洗我耳，枕石忘所忧。精神共虚廓，方物皆悠悠。所恨非独往，不能恣夷犹。仰叹云间鹤，俯羡谷中鸥。先生先我来，结屋阳冈头。虚名付忠武，灭迹慕巢由。是间颇足居，不田亦平畴。野人种椒橘，崖蜜易岁收。西源有老翁，卷舌藏戈矛。似学辟世士，乃欲邀圣丘。先生且无然，但作一月留。俟我有决计，它时卜从游。"
  },
  {
    "title": "江陵府曲江楼记",
    "author": "朱熹",
    "dynasty": "宋代",
    "content": "　　广汉张侯敬夫守荆州之明年，岁丰人和，幕府无事。顾常病其学门之外，即阻高墉，无以宣畅郁湮，导迎清旷。乃直其南凿门通道，以临白河，而取旁近废门旧额以榜之，且为楼观以表其上。　　敬夫一日与客往而登焉，则大江重湖，萦纡渺弥；而西陵诸山，空濛晻霭，又皆隐见出没于云空烟水之外。敬夫于是顾而叹曰：“此亦曲江公所谓江陵郡城南楼者邪？昔公去相而守于此，其平居暇日，登临赋咏，盖皆翛然有出尘之想。至其伤时感事，寤叹隐忧，则其心未尝一日不在于朝廷。而汲汲然惟恐其道之终不行也。呜呼，悲夫！”乃书其扁曰“曲江之楼”，而以书来属予记之。　　时予方守南康，疾病侵陵，求去不获。读敬夫之书，而知兹楼之胜，思得一与敬夫相从游于其上，瞻眺江山，览观形制，按楚汉以来成败兴亡之效，而考其所以然者；然后举酒相属，以咏张公之诗，而想见其人于千载之上，庶有以慰夙心者。顾乃千里相望，邈不可得，则又未尝不矫首西悲而喟然发叹也。抑尝思之：张公远矣，其一时之事，虽唐之治乱所以分者，顾亦何预于后之人？而读其书者，未尝不为之掩卷太息也。是则是非邪正之实，乃天理之固然，而人心之不可已者。是以虽旷百世而相感，使人忧悲愉佚勃然于胸中，恍若亲见其人而真闻其语者，是岂有古今彼此之间，而亦孰使之然哉？　　《诗》曰：“天生烝民，有物有则。民之秉彝，好是懿德。”登此楼者，于此亦可以反诸身，而自得之矣。　　予于此楼，既未得往寓目焉，无以写其山川风景、朝暮四时之变，如范公之书岳阳，独次第敬夫本语，而附以予之所感者如此。后有君子，得以览观焉。　　淳熙己亥十有一月己巳日南至。"
  },
  {
    "title": "秋怀二首 其二",
    "author": "朱熹",
    "dynasty": "宋代",
    "content": "怀痾坐竟日，晚色散幽树。寂历候虫悲，沆瀁碧草露。端居兴方澹，沉默自成趣。羽觞欢独持，瑶琴谁与晤。空知玄思清，未惜年华度。美人殊不来，岁月恐迟暮。"
  },
  {
    "title": "已凉",
    "author": "韩偓",
    "dynasty": "唐代",
    "content": "愁多却讶天凉早，思倦翻嫌夜漏迟。何处山川孤馆里，向灯弯尽一双眉。"
  },
  {
    "title": "夜深",
    "author": "韩偓",
    "dynasty": "唐代",
    "content": "恻恻轻寒翦翦风，小梅飘雪杏花红。夜深斜搭秋千索，楼阁朦胧烟雨中。"
  },
  {
    "title": "晓日",
    "author": "韩偓",
    "dynasty": "唐代",
    "content": "天际霞光入水中，水中天际一时红。直须日观三更后，首送金乌上碧空。"
  },
  {
    "title": "醉著",
    "author": "韩偓",
    "dynasty": "唐代",
    "content": "万里清江万里天，一村桑柘一村烟。渔翁醉著无人唤，过午醒来雪满船。"
  },
  {
    "title": "草书屏风",
    "author": "韩偓",
    "dynasty": "唐代",
    "content": "何处一屏风，分明怀素踪。虽多尘色染，犹见墨痕浓。怪石奔秋涧，寒藤挂古松。若教临水畔，字字恐成龙。"
  },
  {
    "title": "三月",
    "author": "韩偓",
    "dynasty": "唐代",
    "content": "辛夷才谢小桃发，蹋青过后寒食前。四时最好是三月，一去不回唯少年。吴国地遥江接海，汉陵魂断草连天。新愁旧恨真无奈，须就邻家瓮底眠。"
  },
  {
    "title": "残春旅舍",
    "author": "韩偓",
    "dynasty": "唐代",
    "content": "旅舍残春宿雨晴，恍然心地忆咸京。树头蜂抱花须落，池面鱼吹柳絮行。禅伏诗魔归净域，酒冲愁阵出奇兵。两梁免被尘埃污，拂拭朝簪待眼明。"
  },
  {
    "title": "春尽",
    "author": "韩偓",
    "dynasty": "唐代",
    "content": "惜春连日醉昏昏，醒后衣裳见酒痕。细水浮花归别涧，断云含雨入孤村。人闲易有芳时恨，地迥难招自古魂。惭愧流莺相厚意，清晨犹为到西园。"
  },
  {
    "title": "生查子·侍女动妆奁",
    "author": "韩偓",
    "dynasty": "唐代",
    "content": "侍女动妆奁，故故惊人睡。那知本未眠，背面偷垂泪。懒卸凤凰钗，羞入鸳鸯被。时复见残灯，和烟坠金穗。"
  },
  {
    "title": "咏柳",
    "author": "韩偓",
    "dynasty": "唐代",
    "content": "褭雨拖风不自持，全身无力向人垂。玉纤折得遥相赠，便似观音手里时。"
  },
  {
    "title": "浣溪沙·宿醉离愁慢髻鬟",
    "author": "韩偓",
    "dynasty": "唐代",
    "content": "宿醉离愁慢髻鬟，六铢衣薄惹轻寒，慵红闷翠掩青鸾。罗袜况兼金菡萏，雪肌仍是玉琅玕，骨香腰细更沈檀。"
  },
  {
    "title": "深院",
    "author": "韩偓",
    "dynasty": "唐代",
    "content": "鹅儿唼啑栀黄觜，凤子轻盈腻粉腰。深院下帘人昼寝，红蔷薇架碧芭蕉。"
  },
  {
    "title": "青春",
    "author": "韩偓",
    "dynasty": "唐代",
    "content": "眼意心期卒未休，暗中终拟约秦楼。光阴负我难相遇，情绪牵人不自由。遥夜定嫌香蔽膝，闷时应弄玉搔头。樱桃花谢梨花发，肠断青春两处愁。"
  },
  {
    "title": "乱后春日途经野塘",
    "author": "韩偓",
    "dynasty": "唐代",
    "content": "世乱他乡见落梅，野塘晴暖独徘徊。船冲水鸟飞还住，袖拂杨花去却来。季重旧游多丧逝，子山新赋极悲哀。眼看朝市成陵谷，始信昆明是劫灰。"
  },
  {
    "title": "安贫",
    "author": "韩偓",
    "dynasty": "唐代",
    "content": "手风慵展八行书，眼暗休寻九局图。窗里日光飞野马，案头筠管长蒲卢。谋身拙为安蛇足，报国危曾捋虎须。举世可能无默识，未知谁拟试齐竽。"
  },
  {
    "title": "懒起",
    "author": "韩偓",
    "dynasty": "唐代",
    "content": "百舌唤朝眠，春心动几般。枕痕霞黯澹，泪粉玉阑珊。笼绣香烟歇，屏山烛焰残。暖嫌罗袜窄，瘦觉锦衣宽。昨夜三更雨，临明一阵寒。海棠花在否，侧卧卷帘看。"
  },
  {
    "title": "寄恨",
    "author": "韩偓",
    "dynasty": "唐代",
    "content": "秦钗枉断长条玉，蜀纸虚留小字红。死恨物情难会处，莲花不肯嫁春风。"
  },
  {
    "title": "偶见",
    "author": "韩偓",
    "dynasty": "唐代",
    "content": "千金莫惜旱莲生，一笑从教下蔡倾。仙树有花难问种，御香闻气不知名。愁来自觉歌喉咽，瘦去谁怜舞掌轻。小叠红笺书恨字，与奴方便寄卿卿。"
  },
  {
    "title": "夕阳",
    "author": "陆龟蒙",
    "dynasty": "唐代",
    "content": "渡口和帆落，城边带角收。如何茂陵客，江上倚危楼。"
  },
  {
    "title": "自沙县抵龙溪县值泉州军过后村落皆空因有一绝",
    "author": "韩偓",
    "dynasty": "唐代",
    "content": "水自潺湲日自斜，尽无鸡犬有鸣鸦。千村万落如寒食，不见人烟空见花。"
  },
  {
    "title": "寒食日重游李氏园亭有怀",
    "author": "韩偓",
    "dynasty": "唐代",
    "content": "往年同在鸾桥上，见倚朱阑咏柳绵。今日独来香径里，更无人迹有苔钱。伤心阔别三千里，屈指思量四五年。料得他乡遇佳节，亦应怀抱暗凄然。"
  },
  {
    "title": "夏日",
    "author": "韦应物",
    "dynasty": "唐代",
    "content": "已谓心苦伤，如何日方永。无人不昼寝，独坐山中静。悟澹将遣虑，学空庶遗境。积俗易为侵，愁来复难整。"
  },
  {
    "title": "荷花",
    "author": "李商隐",
    "dynasty": "唐代",
    "content": "都无色可并，不奈此香何。瑶席乘凉设，金羁落晚过。回衾灯照绮，渡袜水沾罗。预想前秋别，离居梦棹歌。"
  },
  {
    "title": "哭花",
    "author": "韩偓",
    "dynasty": "唐代",
    "content": "曾愁香结破颜迟，今见妖红委地时。若是有情争不哭，夜来风雨葬西施。"
  },
  {
    "title": "曲江夜思",
    "author": "韩偓",
    "dynasty": "唐代",
    "content": "鼓声将绝月斜痕，园外闲坊半掩门。池里红莲凝白露，苑中青草伴黄昏。林塘阒寂偏宜夜，烟火稀疏便似村。大抵世间幽独景，最关诗思与离魂。"
  },
  {
    "title": "初赴期集",
    "author": "韩偓",
    "dynasty": "唐代",
    "content": "轻寒著背雨凄凄，九陌无尘未有泥。还是平时旧滋味，慢垂鞭袖过街西。"
  },
  {
    "title": "五更",
    "author": "韩偓",
    "dynasty": "唐代",
    "content": "秋雨五更头，桐竹鸣骚屑。却似残春间，断送花时节。空楼雁一声，远屏灯半灭。绣被拥娇寒，眉山正愁绝。"
  },
  {
    "title": "村居",
    "author": "郑燮",
    "dynasty": "清代",
    "content": "雾树溟潆叫乱鸦，湿云初变早来霞。东风已绿先春草，细雨犹寒后夜花。村艇隔烟呼鸭鹜，酒家依岸扎篱笆。深居久矣忘尘世，莫遣江声入远沙。"
  },
  {
    "title": "惜花",
    "author": "陆龟蒙",
    "dynasty": "唐代",
    "content": "人寿期满百，花开唯一春。其间风雨至，旦夕旋为尘。若使花解愁，愁于看花人。"
  },
  {
    "title": "寒食夜",
    "author": "韩偓",
    "dynasty": "唐代",
    "content": "恻恻轻寒剪剪风，杏花飘雪小桃红。夜深斜搭秋千索，楼阁朦胧细雨中。"
  },
  {
    "title": "偶见背面是夕兼梦",
    "author": "韩偓",
    "dynasty": "唐代",
    "content": "酥凝背胛玉搓肩，轻薄红绡覆白莲。此夜分明来入梦，当时惆怅不成眠。眼波向我无端艳，心火因君特地然。莫道人生难际会，秦楼鸾凤有神仙。"
  },
  {
    "title": "席上有赠",
    "author": "韩偓",
    "dynasty": "唐代",
    "content": "矜严标格绝嫌猜，嗔怒虽逢笑靥开。小雁斜侵眉柳去，媚霞横接眼波来。鬓垂香颈云遮藕，粉著兰胸雪压梅。莫道风流无宋玉，好将心力事妆台。"
  },
  {
    "title": "鹊",
    "author": "韩偓",
    "dynasty": "唐代",
    "content": "偏承雨露润毛衣，黑白分明众所知。高处营巢亲凤阙，静时闲语上龙墀。化为金印新祥瑞，飞向银河旧路岐。莫怪天涯栖不稳，托身须是万年枝。"
  },
  {
    "title": "复偶见三绝",
    "author": "韩偓",
    "dynasty": "唐代",
    "content": "雾为襟袖玉为冠，半似羞人半忍寒。别易会难长自叹，转身应把泪珠弹。桃花脸薄难藏泪，柳叶眉长易觉愁。密迹未成当面笑，几回抬眼又低头。半身映竹轻闻语，一手揭帘微转头。此意别人应未觉，不胜情绪两风流。"
  },
  {
    "title": "寒食夜有寄",
    "author": "韩偓",
    "dynasty": "唐代",
    "content": "风流大抵是伥伥，此际相思必断肠。云薄月昏寒食夜，隔帘微雨杏花香。"
  },
  {
    "title": "惆怅",
    "author": "韩偓",
    "dynasty": "唐代",
    "content": "身情长在暗相随，生魄随君君岂知。被头不暖空沾泪，钗股欲分犹半疑。朗月清风难惬意，词人绝色多伤离。何如饮酒连千醉，席地幕天无所知。"
  },
  {
    "title": "别绪",
    "author": "韩偓",
    "dynasty": "唐代",
    "content": "别绪静愔愔，牵愁暗入心。已回花渚棹，悔听酒垆琴。菊露凄罗幕，梨霜恻锦衾。此生终独宿，到死誓相寻。月好知何计，歌阑叹不禁。山巅更高处，忆上上头吟。"
  },
  {
    "title": "夜坐",
    "author": "文天祥",
    "dynasty": "宋代",
    "content": "淡烟枫叶路，细雨蓼花时。宿雁半江画，寒蛩四壁诗。少年成老大，吾道付逶迤。终有剑心在，闻鸡坐欲驰。"
  },
  {
    "title": "蜻蜓",
    "author": "韩偓",
    "dynasty": "唐代",
    "content": "碧玉眼睛云母翅，轻于粉蝶瘦于蜂。坐来迎拂波光久，岂是殷勤为蓼丛。"
  },
  {
    "title": "幽窗",
    "author": "韩偓",
    "dynasty": "唐代",
    "content": "刺绣非无暇，幽窗自鲜欢。手香江橘嫩，齿软越梅酸。密约临行怯，私书欲报难。无凭谙鹊语，犹得暂心宽。"
  },
  {
    "title": "想得（一作再青春）",
    "author": "韩偓",
    "dynasty": "唐代",
    "content": "两重门里玉堂前，寒食花枝月午天。想得那人垂手立，娇羞不肯上秋千。"
  },
  {
    "title": "六言三首",
    "author": "韩偓",
    "dynasty": "唐代",
    "content": "春楼处子倾城，金陵狎客多情。朝云暮雨会合，罗袜绣被逢迎。华山梧桐相覆，蛮江豆蔻连生。幽欢不尽告别，秋河怅望平明。一灯前雨落夜，三月尽草青时。半寒半暖正好，花开花谢相思。惆怅空教梦见，懊恼多成酒悲。红袖不干谁会，揉损联娟澹眉。此间青草更远，不唯空绕汀洲。那里朝日才出，还应先照西楼。忆泪因成恨泪，梦游常续心游。桃源洞口来否，绛节霓旌久留。"
  },
  {
    "title": "病忆",
    "author": "韩偓",
    "dynasty": "唐代",
    "content": "信知尤物必牵情，一顾难酬觉命轻。曾把禅机销此病，破除才尽又重生。"
  },
  {
    "title": "重游曲江",
    "author": "韩偓",
    "dynasty": "唐代",
    "content": "追寻前事立江汀，渔者应闻太息声。避客野鸥如有感，损花微雪似无情。疏林自觉长堤在，春水空连古岸平。惆怅引人还到夜，鞭鞘风冷柳烟轻。"
  },
  {
    "title": "流年",
    "author": "韩偓",
    "dynasty": "唐代",
    "content": "三月伤心仍晦日，一春多病更阴天。雄豪亦有流年恨，况是离魂易黯然。"
  },
  {
    "title": "野塘",
    "author": "韩偓",
    "dynasty": "唐代",
    "content": "侵晓乘凉偶独来，不因鱼跃见萍开。卷荷忽被微风触，泻下清香露一杯。"
  },
  {
    "title": "闻雨",
    "author": "韩偓",
    "dynasty": "唐代",
    "content": "香侵蔽膝夜寒轻，闻雨伤春梦不成。罗帐四垂红烛背，玉钗敲著枕函声。"
  },
  {
    "title": "秋深闲兴",
    "author": "韩偓",
    "dynasty": "唐代",
    "content": "此心兼笑野云忙，甘得贫闲味甚长。病起乍尝新橘柚，秋深初换旧衣裳。晴来喜鹊无穷语，雨后寒花特地香。把钓覆棋兼举白，不离名教可颠狂。"
  },
  {
    "title": "洞庭玩月",
    "author": "韩偓",
    "dynasty": "唐代",
    "content": "洞庭湖上清秋月，月皎湖宽万顷霜。玉碗深沈潭底白，金杯细碎浪头光。寒惊乌鹊离巢噪，冷射蛟螭换窟藏。更忆瑶台逢此夜，水晶宫殿挹琼浆。"
  },
  {
    "title": "赠易卜崔江处士（袁州）",
    "author": "韩偓",
    "dynasty": "唐代",
    "content": "白首穷经通秘义，青山养老度危时。门传组绶身能退，家学渔樵迹更奇。四海尽闻龟策妙，九霄堪叹鹤书迟。壶中日月将何用，借与闲人试一窥。"
  },
  {
    "title": "余作探使以缭绫手帛子寄贺因而有诗",
    "author": "韩偓",
    "dynasty": "唐代",
    "content": "解寄缭绫小字封，探花筵上映春丛。黛眉印在微微绿，檀口消来薄薄红。缏处直应心共紧，砑时兼恐汗先融。帝台春尽还东去，却系裙腰伴雪胸。"
  },
  {
    "title": "疏雨",
    "author": "韩偓",
    "dynasty": "唐代",
    "content": "疏雨从东送疾雷，小庭凉气净莓苔。卷帘燕子穿人去，洗砚鱼儿触手来。但欲进贤求上赏，唯将拯溺作良媒。戎衣一挂清天下，傅野非无济世才。"
  },
  {
    "title": "厌花落",
    "author": "韩偓",
    "dynasty": "唐代",
    "content": "厌花落，人寂寞，果树阴成燕翅齐，西园永日闲高阁。后堂夹帘愁不卷，低头闷把衣襟捻。忽然事到心中来，四肢娇入茸茸眼。也曾同在华堂宴，佯佯拢鬓偷回面。半醉狂心忍不禁，分明一任傍人见。书中说却平生事，犹疑未满情郎意。锦囊封了又重开，夜深窗下烧红纸。红纸千张言不尽，至诚无语传心印。但得鸳鸯枕臂眠，也任时光都一瞬。"
  },
  {
    "title": "早玩雪梅有怀亲属",
    "author": "韩偓",
    "dynasty": "唐代",
    "content": "北陆候才变，南枝花已开。无人同怅望，把酒独裴回。冻白雪为伴，寒香风是媒。何因逢越使，肠断谪仙才。"
  },
  {
    "title": "玉合（杂言）",
    "author": "韩偓",
    "dynasty": "唐代",
    "content": "罗囊绣两凤凰，玉合雕双鸂鶒。中有兰膏渍红豆，每回拈著长相忆。长相忆，经几春？人怅望，香氤氲。开缄不见新书迹，带粉犹残旧泪痕。"
  },
  {
    "title": "咏手",
    "author": "韩偓",
    "dynasty": "唐代",
    "content": "腕白肤红玉笋芽，调琴抽线露尖斜。背人细撚垂胭鬓。向镜轻匀衬脸霞。怅望昔逢褰绣幔，依稀曾见托金车。后园笑向同行道，摘得蘼芜又折花。"
  },
  {
    "title": "秋郊闲望有感",
    "author": "韩偓",
    "dynasty": "唐代",
    "content": "枫叶微红近有霜，碧云秋色满吴乡。鱼冲骇浪雪鳞健，鸦闪夕阳金背光。心为感恩长惨戚，鬓缘经乱早苍浪。可怜广武山前语，楚汉宁教作战场。"
  },
  {
    "title": "赠友人",
    "author": "韩偓",
    "dynasty": "唐代",
    "content": "莫嫌谈笑与经过，却恐闲多病亦多。若遣心中无一事，不知争奈日长何。"
  },
  {
    "title": "招隐",
    "author": "韩偓",
    "dynasty": "唐代",
    "content": "立意忘机机已生，可能朝市污高情。时人未会严陵志，不钓鲈鱼只钓名。"
  },
  {
    "title": "以庭前海棠梨花一枝寄李十九员外",
    "author": "韩偓",
    "dynasty": "唐代",
    "content": "二月春风澹荡时，旅人虚对海棠梨。不如寄与星郎去，想得朝回正画眉。"
  },
  {
    "title": "见别离者因赠之",
    "author": "韩偓",
    "dynasty": "唐代",
    "content": "征人草草尽戎装，征马萧萧立路傍。尊酒阑珊将远别，秋山迤逦更斜阳。白髭兄弟中年后，瘴海程途万里长。曾向天涯怀此恨，见君呜咽更凄凉。"
  },
  {
    "title": "绕廊",
    "author": "韩偓",
    "dynasty": "唐代",
    "content": "浓烟隔帘香漏泄，斜灯映竹光参差。绕廊倚柱堪惆怅，细雨轻寒花落时。"
  },
  {
    "title": "效崔国辅体四首",
    "author": "韩偓",
    "dynasty": "唐代",
    "content": "澹月照中庭，海棠花自落。独立俯闲阶，风动秋千索。雨后碧苔院，霜来红叶楼。闲阶上斜日，鹦鹉伴人愁。酒力滋睡眸，卤莽闻街鼓。欲明天更寒，东风打窗雨。罗幕生春寒，绣窗愁未眠。南湖一夜雨，应湿采莲船。"
  },
  {
    "title": "翠碧鸟（以上并在醴陵作）",
    "author": "韩偓",
    "dynasty": "唐代",
    "content": "天长水远网罗稀，保得重重翠碧衣。挟弹小儿多害物，劝君莫近市朝飞。"
  },
  {
    "title": "登南神光寺塔院（一本题作登南台僧寺）",
    "author": "韩偓",
    "dynasty": "唐代",
    "content": "无奈离肠日九回，强摅离抱立高台。中华地向城边尽，外国云从岛上来。四序有花长见雨，一冬无雪却闻雷。日宫紫气生冠冕，试望扶桑病眼开。"
  },
  {
    "title": "丙寅二月二十二日抚州如归馆雨中有怀诸朝客",
    "author": "韩偓",
    "dynasty": "唐代",
    "content": "凄凄恻恻又微嚬。欲话羁愁忆故人。薄酒旋醒寒彻夜，好花虚谢雨藏春。萍蓬已恨为逋客，江岭那知见侍臣。未必交情系贫富，柴门自古少车尘。"
  },
  {
    "title": "早起五言三韵",
    "author": "韩偓",
    "dynasty": "唐代",
    "content": "万树绿杨垂，千般黄鸟语。庭花风雨馀，岑寂如村坞。依依官渡头，晴阳照行旅。"
  },
  {
    "title": "自负",
    "author": "韩偓",
    "dynasty": "唐代",
    "content": "人许风流自负才，偷桃三度到瑶台。至今衣领胭脂在，曾被谪仙痛咬来。"
  },
  {
    "title": "倚醉",
    "author": "韩偓",
    "dynasty": "唐代",
    "content": "倚醉无端寻旧约，却怜惆怅转难胜。静中楼阁深春雨。远处帘栊半夜灯。抱柱立时风细细，绕廊行处思腾腾。分明窗下闻裁翦，敲遍阑干唤不应。"
  },
  {
    "title": "咏浴",
    "author": "韩偓",
    "dynasty": "唐代",
    "content": "再整鱼犀拢翠簪，解衣先觉冷森森。教移兰烛频羞影，自试香汤更怕深。初似洗花难抑按，终忧沃雪不胜任。岂知侍女帘帷外，剩取君王几饼金。"
  },
  {
    "title": "半醉",
    "author": "韩偓",
    "dynasty": "唐代",
    "content": "水向东流竟不回，红颜白发递相催。壮心暗逐高歌尽，往事空因半醉来。云护雁霜笼澹月，雨连莺晓落残梅。西楼怅望芳菲节，处处斜阳草似苔。"
  },
  {
    "title": "梦仙",
    "author": "韩偓",
    "dynasty": "唐代",
    "content": "紫霄宫阙五云芝，九级坛前再拜时。鹤舞鹿眠春草远，山高水阔夕阳迟。每嗟阮肇归何速，深羡张骞去不疑。澡练纯阳功力在，此心唯有玉皇知。"
  },
  {
    "title": "南安寓止",
    "author": "韩偓",
    "dynasty": "唐代",
    "content": "此地三年偶寄家，枳篱茅厂共桑麻。蝶矜翅暖徐窥草，蜂倚身轻凝看花。天近函关屯瑞气，水侵吴甸浸晴霞。岂知卜肆严夫子，潜指星机认海槎。"
  },
  {
    "title": "江南送别",
    "author": "韩偓",
    "dynasty": "唐代",
    "content": "江南行止忽相逢，江馆棠梨叶正红。一笑共嗟成往事，半酣相顾似衰翁。关山月皎清风起，送别人归野渡空。大抵多情应易老，不堪岐路数西东。"
  },
  {
    "title": "守愚",
    "author": "韩偓",
    "dynasty": "唐代",
    "content": "深院寥寥竹荫廊，披衣欹枕过年芳。守愚不觉世途险，无事始知春日长。一亩落花围隙地，半竿浓日界空墙。今来自责趋时懒，翻恨松轩书满床。"
  },
  {
    "title": "冬日",
    "author": "韩偓",
    "dynasty": "唐代",
    "content": "萧条古木衔斜日，戚沥晴寒滞早梅。愁处雪烟连野起，静时风竹过墙来。故人每忆心先见，新酒偷尝手自开。景状入诗兼入画，言情不尽恨无才。"
  },
  {
    "title": "甲子岁夏五月自长沙抵醴陵贵就深僻以便疏慵…聊寄知心",
    "author": "韩偓",
    "dynasty": "唐代",
    "content": "职在内庭宫阙下，厅前皆种紫微花。眼明忽傍渔家见，魂断方惊魏阙赊。浅色晕成宫里锦，浓香染著洞中霞。此行若遇支机石，又被君平验海槎。"
  },
  {
    "title": "闺情",
    "author": "孟浩然",
    "dynasty": "唐代",
    "content": "一别隔炎凉，君衣忘短长。裁缝无处等，以意忖情量。畏瘦疑伤窄，防寒更厚装。半啼封裹了，知欲寄谁将。"
  },
  {
    "title": "意绪",
    "author": "韩偓",
    "dynasty": "唐代",
    "content": "绝代佳人何寂寞，梨花未发梅花落。东风吹雨入西园，银线千条度虚阁。脸粉难匀蜀酒浓，口脂易印吴绫薄。娇饶意态不胜羞，愿倚郎肩永相著。"
  },
  {
    "title": "秋千",
    "author": "韩偓",
    "dynasty": "唐代",
    "content": "池塘夜歇清明雨，绕院无尘近花坞。五丝绳系出墙迟，力尽才瞵见邻圃。下来娇喘未能调，斜倚朱阑久无语。无语兼动所思愁，转眼看天一长吐。"
  },
  {
    "title": "有瞩",
    "author": "韩偓",
    "dynasty": "唐代",
    "content": "晚凉闲步向江亭，默默看书旋旋行。风转滞帆狂得势，潮来诸水寂无声。谁将覆辙询长策，愿把棼丝属老成。安石本怀经济意，何妨一起为苍生。"
  },
  {
    "title": "荔枝三首（丙寅年秋到福州，自此后并福州作）",
    "author": "韩偓",
    "dynasty": "唐代",
    "content": "遐方不许贡珍奇，密诏唯教进荔枝。汉武碧桃争比得，枉令方朔号偷儿。封开玉笼鸡冠湿，叶衬金盘鹤顶鲜。想得佳人微启齿，翠钗先取一双悬。巧裁霞片裹神浆，崖蜜天然有异香。应是仙人金掌露，结成冰入蒨罗囊。"
  },
  {
    "title": "有忆",
    "author": "韩偓",
    "dynasty": "唐代",
    "content": "昼漏迢迢夜漏迟，倾城消息杳无期。愁肠泥酒人千里，泪眼倚楼天四垂。自笑计狂多独语，谁怜梦好转相思。何时斗帐浓香里，分付东风与玉儿。"
  },
  {
    "title": "中庭",
    "author": "韩偓",
    "dynasty": "唐代",
    "content": "夜短睡迟慵早起，日高方始出纱窗。中庭自摘青梅子，先向钗头戴一双。"
  },
  {
    "title": "昼寝",
    "author": "韩偓",
    "dynasty": "唐代",
    "content": "碧桐阴尽隔帘栊，扇拂金鹅玉簟烘。扑粉更添香体滑，解衣唯见下裳红。烦襟乍触冰壶冷，倦枕徐欹宝髻松。何必苦劳魂与梦，王昌只在此墙东。"
  },
  {
    "title": "见花",
    "author": "韩偓",
    "dynasty": "唐代",
    "content": "褰裳拥鼻正吟诗，日午墙头独见时。血染蜀罗山踯躅，肉红宫锦海棠梨。因狂得病真闲事，欲咏无才是所悲。看却东风归去也，争教判得最繁枝。"
  },
  {
    "title": "离家",
    "author": "杜荀鹤",
    "dynasty": "唐代",
    "content": "丈夫三十身如此，疲马离乡懒著鞭。槐柳路长愁杀我，一枝蝉到一枝蝉。"
  },
  {
    "title": "朝退书怀",
    "author": "韩偓",
    "dynasty": "唐代",
    "content": "鹤帔星冠羽客装，寝楼西畔坐书堂。山禽养久知人唤，窗竹芟多漏月光。粉壁不题新拙恶，小屏唯录古篇章。孜孜莫患劳心力，富国安民理道长。"
  },
  {
    "title": "寄邻庄道侣",
    "author": "韩偓",
    "dynasty": "唐代",
    "content": "闻说经旬不启关，药窗谁伴醉开颜。夜来雪压村前竹，賸见溪南几尺山。"
  },
  {
    "title": "天鉴",
    "author": "韩偓",
    "dynasty": "唐代",
    "content": "何劳谄笑学趋时，务实清修胜用机。猛虎十年摇尾立，苍鹰一旦醒心飞。神依正道终潜卫，天鉴衷肠竞不违。事历艰难人始重，九层成后喜从微。"
  },
  {
    "title": "别董大二首",
    "author": "高适",
    "dynasty": "唐代",
    "content": "千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。"
  },
  {
    "title": "燕歌行(并序)",
    "author": "高适",
    "dynasty": "唐代",
    "content": "开元二十六年，客有从元戎出塞而还者，作《燕歌行》以示，适感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫无所有。杀气三时作阵云，寒声一夜传刁斗。相看白刃血纷纷，死节从来岂顾勋！君不见沙场征战苦，至今犹忆李将军。"
  },
  {
    "title": "别董大",
    "author": "高适",
    "dynasty": "唐代",
    "content": "千里黄云白日曛，北风吹雁雪纷纷。莫愁前路无知己，天下谁人不识君。"
  },
  {
    "title": "除夜作",
    "author": "高适",
    "dynasty": "唐代",
    "content": "旅馆寒灯独不眠，客心何事转凄然。故乡今夜思千里，霜鬓明朝又一年。"
  },
  {
    "title": "送李少府贬峡中王少府贬长沙",
    "author": "高适",
    "dynasty": "唐代",
    "content": "嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。"
  },
  {
    "title": "塞上听吹笛",
    "author": "高适",
    "dynasty": "唐代",
    "content": "雪净胡天牧马还，月明羌笛戍楼间。借问梅花何处落，风吹一夜满关山。"
  },
  {
    "title": "营州歌",
    "author": "高适",
    "dynasty": "唐代",
    "content": "营州少年厌原野，狐裘蒙茸猎城下。虏酒千钟不醉人，胡儿十岁能骑马。"
  },
  {
    "title": "和王七玉门关听吹笛",
    "author": "高适",
    "dynasty": "唐代",
    "content": "胡人吹笛戍楼间，楼上萧条海月闲。借问落梅凡几曲，从风一夜满关山。"
  },
  {
    "title": "送李侍御赴安西",
    "author": "高适",
    "dynasty": "唐代",
    "content": "行子对飞蓬，金鞭指铁骢。功名万里外，心事一杯中。虏障燕支北，秦城太白东。离魂莫惆怅，看取宝刀雄！"
  },
  {
    "title": "听张立本女吟",
    "author": "高适",
    "dynasty": "唐代",
    "content": "危冠广袖楚宫妆，独步闲庭逐夜凉。自把玉钗敲砌竹，清歌一曲月如霜。"
  },
  {
    "title": "封丘作",
    "author": "高适",
    "dynasty": "唐代",
    "content": "封丘作我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲碎，鞭挞黎庶令人悲。归来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命且迟回。乃知梅福徒为尔，转忆陶潜归去来。（版本一）封丘县我本渔樵孟诸野，一生自是悠悠者。乍可狂歌草泽中，宁堪作吏风尘下？只言小邑无所为，公门百事皆有期。拜迎长官心欲破，鞭挞黎庶令人悲。悲来向家问妻子，举家尽笑今如此。生事应须南亩田，世情尽付东流水。梦想旧山安在哉，为衔君命且迟回。乃知梅福徒为尔，转忆陶潜归去来。（版本二）"
  },
  {
    "title": "别董大二首·其二",
    "author": "高适",
    "dynasty": "唐代",
    "content": "六翮飘飖私自怜，一离京洛十余年。丈夫贫贱应未足，今日相逢无酒钱。"
  },
  {
    "title": "醉后赠张九旭",
    "author": "高适",
    "dynasty": "唐代",
    "content": "世上谩相识，此翁殊不然。兴来书自圣，醉后语尤颠。白发老闲事，青云在目前。床头一壶酒，能更几回眠？"
  },
  {
    "title": "金城北楼",
    "author": "高适",
    "dynasty": "唐代",
    "content": "北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。"
  },
  {
    "title": "送李少府时在客舍作",
    "author": "高适",
    "dynasty": "唐代",
    "content": "相逢旅馆意多违，暮雪初晴候雁飞。主人酒尽君未醉，薄暮途遥归不归。"
  },
  {
    "title": "人日寄杜二拾遗",
    "author": "高适",
    "dynasty": "唐代",
    "content": "人日题诗寄草堂，遥怜故人思故乡。柳条弄色不忍见，梅花满枝空断肠。身在远藩无所预，心怀百忧复千虑。今年人日空相忆，明年人日知何处。一卧东山三十春，岂知书剑老风尘。龙钟还忝二千石，愧尔东西南北人。"
  },
  {
    "title": "送魏八",
    "author": "高适",
    "dynasty": "唐代",
    "content": "更沽淇上酒，还泛驿前舟。为惜故人去，复怜嘶马愁。云山行处合，风雨兴中秋。此路无知己，明珠莫暗投。"
  },
  {
    "title": "邯郸少年行",
    "author": "高适",
    "dynasty": "唐代",
    "content": "邯郸城南游侠子，自矜生长邯郸里。千场纵博家仍富，几度报仇身不死。宅中歌笑日纷纷，门外车马常如云，未知肝胆向谁是，今人却忆平原君。君不见即今交态薄，黄金用尽还疏索。以兹感叹辞旧游，更于时事无所求。且与少年饮美酒，往来射猎西山头。"
  },
  {
    "title": "赋得还山吟送沈四山人",
    "author": "高适",
    "dynasty": "唐代",
    "content": "还山吟，天高日暮寒山深，送君还山识君心。人生老大须恣意，看君解作一生事。山间偃仰无不至，石泉淙淙若风雨，桂花松子常满地。卖药囊中应有钱，还山服药又长年。白云劝尽杯中物，明月相随何处眠？眠时忆问醒时事，梦魂可以相周旋。"
  },
  {
    "title": "淇上送韦司仓往滑台",
    "author": "高适",
    "dynasty": "唐代",
    "content": "饮酒莫辞醉，醉多适不愁。孰知非远别，终念对穷秋。滑台门外见，淇水眼前流。君去应回首，风波满渡头。"
  },
  {
    "title": "夜别韦司士",
    "author": "高适",
    "dynasty": "唐代",
    "content": "高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。"
  },
  {
    "title": "自蓟北归",
    "author": "高适",
    "dynasty": "唐代",
    "content": "驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。"
  },
  {
    "title": "送董判官",
    "author": "高适",
    "dynasty": "唐代",
    "content": "逢君说行迈，倚剑别交亲。幕府为才子，将军作主人。近关多雨雪，出塞有风尘。长策须当用，男儿莫顾身。"
  },
  {
    "title": "古大梁行",
    "author": "高适",
    "dynasty": "唐代",
    "content": "古城莽苍饶荆榛，驱马荒城愁杀人，魏王宫观尽禾黍，信陵宾客随灰尘。忆昨雄都旧朝市，轩车照耀歌钟起，军容带甲三十万，国步连营一千里。全盛须臾哪可论，高台曲池无复存，遗墟但见狐狸迹，古地空余草木根。暮天摇落伤怀抱，抚剑悲歌对秋草，侠客犹传朱亥名，行人尚识夷门道。白璧黄金万户侯，宝刀骏马填山丘，年代凄凉不可问，往来唯见水东流。"
  },
  {
    "title": "登陇",
    "author": "高适",
    "dynasty": "唐代",
    "content": "陇头远行客，陇上分流水。流水无尽期，行人未云已。浅才通一命，孤剑适千里。岂不思故乡？从来感知己。"
  },
  {
    "title": "别韦参军",
    "author": "高适",
    "dynasty": "唐代",
    "content": "二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年见交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临岐涕泪沾衣巾。"
  },
  {
    "title": "蓟中作",
    "author": "高适",
    "dynasty": "唐代",
    "content": "策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。"
  },
  {
    "title": "东平别前卫县李寀少府",
    "author": "高适",
    "dynasty": "唐代",
    "content": "黄鸟翩翩杨柳垂，春风送客使人悲。怨别自惊千里外，论交却忆十年时。云开汶水孤帆远，路绕梁山匹马迟。此地从来可乘兴，留君不住益凄其。"
  },
  {
    "title": "效古赠崔二",
    "author": "高适",
    "dynasty": "唐代",
    "content": "十月河洲时，一看有归思。风飙生惨烈，雨雪暗天地。我辈今胡为？浩哉迷所至。缅怀当途者，济济居声位。邈然在云霄，宁肯更沦踬？周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士？我惭经济策，久欲甘弃置。君负纵横才，如何尚憔悴？长歌增郁怏，对酒不能醉。穷达自有时，夫子莫下泪。"
  },
  {
    "title": "使青夷军入居庸三首",
    "author": "高适",
    "dynasty": "唐代",
    "content": "匹马行将久，征途去转难。不知边地别，只讶客衣单。溪冷泉声苦，山空木叶干。莫言关塞极，云雪尚漫漫。古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。"
  },
  {
    "title": "寄宿田家",
    "author": "高适",
    "dynasty": "唐代",
    "content": "田家老翁住东陂，说道平生隐在兹。鬓白未曾记日月，山青每到识春时。门前种柳深成巷，野谷流泉添入池。牛壮日耕十亩地，人闲常扫一茅茨。客来满酌清尊酒，感兴平吟才子诗。岩际窟中藏鼹鼠，潭边竹里隐鸬鹚。村墟日落行人少，醉后无心怯路歧。今夜只应还寄宿，明朝拂曙与君辞。"
  },
  {
    "title": "赴彭州山行之作",
    "author": "高适",
    "dynasty": "唐代",
    "content": "峭壁连崆峒，攒峰叠翠微。鸟声堪驻马，林色可忘机。怪石时侵径，轻萝乍拂衣。路长愁作客，年老更思归。且悦岩峦胜，宁嗟意绪违。山行应未尽，谁与玩芳菲？"
  },
  {
    "title": "哭单父梁九少府",
    "author": "高适",
    "dynasty": "唐代",
    "content": "开箧泪沾臆，见君前日书。夜台今寂寞，犹是子云居。畴昔贪灵奇，登临赋山水。同舟南浦下，望月西江里。契阔多离别，绸缪到生死。九原即何处，万事皆如此。晋山徒嵯峨，斯人已冥冥。常时禄且薄，殁后家复贫。妻子在远道，弟兄无一人！十上多苦辛，一官常自哂。青云将可致，白日忽先尽。唯有身后名，空留无远近。"
  },
  {
    "title": "送郑侍御谪闽中",
    "author": "高适",
    "dynasty": "唐代",
    "content": "谪去君无恨，闽中我旧过。大都秋雁少，只是夜猿多。东路云山合，南天瘴疠和。自当逢雨露，行矣慎风波。"
  },
  {
    "title": "送浑将军出塞",
    "author": "高适",
    "dynasty": "唐代",
    "content": "将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。"
  },
  {
    "title": "送白少府送兵之陇右",
    "author": "高适",
    "dynasty": "唐代",
    "content": "践更登陇首，远别指临洮。为问关山事，何如州县劳。军容随赤羽，树色引青袍。谁断单于臂，今年太白高。"
  },
  {
    "title": "登百丈峰二首",
    "author": "高适",
    "dynasty": "唐代",
    "content": "朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。"
  },
  {
    "title": "杂曲歌辞·蓟门行五首",
    "author": "高适",
    "dynasty": "唐代",
    "content": "蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍卒厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。"
  },
  {
    "title": "送蹇秀才赴临洮",
    "author": "高适",
    "dynasty": "唐代",
    "content": "怅望日千里，如何今二毛。犹思阳谷去，莫厌陇山高。倚马见雄笔，随身唯宝刀。料君终自致，勋业在临洮。"
  },
  {
    "title": "东平留赠狄司马",
    "author": "高适",
    "dynasty": "唐代",
    "content": "古人无宿诺，兹道以为难。万里赴知己，一言诚可叹。马蹄经月窟，剑术指楼兰。地出北庭尽，城临西海寒。森然瞻武库，则是弄儒翰。入幕绾银绶，乘轺兼铁冠。练兵日精锐，杀敌无遗残。献捷见天子，论功俘可汗。激昂丹墀下，顾盼青云端。谁谓纵横策，翻为权势干。将军既坎壈，使者亦辛酸。耿介挹三事，羁离从一官。知君不得意，他日会鹏抟。"
  },
  {
    "title": "送杨山人归嵩阳",
    "author": "高适",
    "dynasty": "唐代",
    "content": "不到嵩阳动十年，旧时心事已徒然。一二故人不复见，三十六峰犹眼前。夷门二月柳条色，流莺数声泪沾臆。凿井耕田不我招，知君以此忘帝力。山人好去嵩阳路，惟余眷眷长相忆。"
  },
  {
    "title": "入昌松东界山行",
    "author": "高适",
    "dynasty": "唐代",
    "content": "鸟道几登顿，马蹄无暂闲。崎岖出长坂，合沓犹前山。石激水流处，天寒松色间。王程应未尽，且莫顾刀环。"
  },
  {
    "title": "淇上酬薛三据兼寄郭少府微",
    "author": "高适",
    "dynasty": "唐代",
    "content": "自从别京华，我心乃萧索。十年守章句，万事空寥落！北上登蓟门，茫茫见沙漠，倚剑对风尘，慨然思卫霍。拂衣去燕赵，驱马怅不乐。天长沧州路，日暮邯郸郭，酒肆或淹留，渔潭屡栖泊。独行备艰险，所见穷善恶。永愿拯刍荛，孰云干鼎镬！皇情念淳古，时俗何浮薄。理道资任贤，安人在求瘼。故交负灵奇，逸气抱謇谔，隐轸经济具，纵横建安作，才望忽先鸣，风期无宿诺。飘摇劳州县，迢递限言谑。东驰眇贝丘，西顾弥虢略。淇水徒自流，浮云不堪讬。吾谋适可用，天路岂寥廓！不然买山田，一身与耕凿，且欲同鹪鹩，焉能志鸿鹤！"
  },
  {
    "title": "自淇涉黄河途中作十三首",
    "author": "高适",
    "dynasty": "唐代",
    "content": "川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。"
  },
  {
    "title": "赠别王十七管记",
    "author": "高适",
    "dynasty": "唐代",
    "content": "故交吾未测，薄宦空年岁。晚节踪曩贤，雄词冠当世。堂中皆食客，门外多酒债。产业曾未言，衣裘与人敝。飘飖戎幕下，出入关山际。转战轻壮心，立谈有边计。云沙自回合，天海空迢递。星高汉将骄，月盛胡兵锐。沙深冷陉断，雪暗辽阳闭。亦谓扫欃枪，旋惊陷蜂虿。归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。相逢季冬月，怅望穷海裔。折剑留赠人，严装遂云迈。我行将悠缅，及此还羁滞。曾非济代谋，且有临深诫。随波混清浊，与物同丑丽。眇忆青岩栖，宁忘褐衣拜。自言爱水石，本欲亲兰蕙。何意薄松筠，翻然重菅蒯。恒深取与分，孰慢平生契。款曲鸡黍期，酸辛别离袂。逢时愧名节，遇坎悲沦替。适赵非解纷，游燕往无说。浩歌方振荡，逸翮思凌励。倏若异鹏抟，吾当学蝉蜕。"
  },
  {
    "title": "送桂阳孝廉",
    "author": "高适",
    "dynasty": "唐代",
    "content": "桂阳年少西入秦，数经甲科犹白身。即今江海一归客，他日云霄万里人。"
  },
  {
    "title": "重阳",
    "author": "文天祥",
    "dynasty": "宋代",
    "content": "万里飘零两鬓蓬，故乡秋色老梧桐。雁栖新月江湖满，燕别斜阳巷陌空。落叶何心定流水，黄花无主更西风。乾坤遗恨知多少，前日龙山如梦中。"
  },
  {
    "title": "田家春望",
    "author": "高适",
    "dynasty": "唐代",
    "content": "出门何所见，春色满平芜。可叹无知己，高阳一酒徒。"
  },
  {
    "title": "苦雪四首·其一",
    "author": "高适",
    "dynasty": "唐代",
    "content": "二月犹北风，天阴雪冥冥。寥落一室中，怅然惭百龄。苦愁正如此，门柳复青青。"
  },
  {
    "title": "宋中送族侄式颜",
    "author": "高适",
    "dynasty": "唐代",
    "content": "大夫击东胡，胡尘不敢起。胡人山下哭，胡马海边死。部曲尽公侯，舆台亦朱紫。当时有勋业，末路遭谗毁。转旆燕赵间，剖符括苍里。弟兄莫相见，亲族远枌梓。不改青云心，仍招布衣士。平生怀感激，本欲候知己。去矣难重陈，飘然自兹始。游梁且未遇，适越今何以。乡山西北愁，竹箭东南美。峥嵘缙云外，苍莽几千里。旅雁悲啾啾，朝昏孰云已。登临多瘴疠，动息在风水。虽有贤主人，终为客行子。我携一尊酒，满酌聊劝尔。劝尔惟一言，家声勿沦滓。"
  },
  {
    "title": "古乐府飞龙曲留上陈左相",
    "author": "高适",
    "dynasty": "唐代",
    "content": "德以精灵降，时膺梦寐求。苍生谢安石，天子富平侯。尊俎资高论，岩廊挹大猷。相门连户牖，卿族嗣弓裘。豁达云开霁，清明月映秋。能为吉甫颂，善用子房筹。阶砌思攀陟，门阑尚阻修。高山不易仰，大匠本难投。迹与松乔合，心缘启沃留。公才山吏部，书癖杜荆州。幸沐千年圣，何辞一尉休。折腰知宠辱，回首见沉浮。天地庄生马，江湖范蠡舟。逍遥堪自乐，浩荡信无忧。去此从黄绶，归欤任白头。风尘与霄汉，瞻望日悠悠。"
  },
  {
    "title": "塞上",
    "author": "高适",
    "dynasty": "唐代",
    "content": "东出卢龙塞，浩然客思孤。亭堠列万里，汉兵犹备胡。边尘涨北溟，虏骑正南驱。转斗岂长策，和亲非远图。惟昔李将军，按节出皇都。总戎扫大漠，一战擒单于。常怀感激心，愿效纵横谟。倚剑欲谁语，关河空郁纡。"
  },
  {
    "title": "答侯少府",
    "author": "高适",
    "dynasty": "唐代",
    "content": "常日好读书，晚年学垂纶。漆园多乔木，睢水清粼粼。诏书下柴门，天命敢逡巡。赫赫三伏时，十日到咸秦。褐衣不得见，黄绶翻在身。吏道顿羁束，生涯难重陈。北使经大寒，关山饶苦辛。边兵若刍狗，战骨成埃尘。行矣勿复言，归欤伤我神。如何燕赵陲，忽遇平生亲。开馆纳征骑，弹弦娱远宾。飘飖天地间，一别方兹晨。东道有佳作，南朝无此人。性灵出万象，风骨超常伦。吾党谢王粲，群贤推郄诜。明时取秀才，落日过蒲津。节苦名已富，禄微家转贫。相逢愧薄游，抚己荷陶钧。心事正堪尽，离居宁太频。两河归路遥，二月芳草新。柳接滹沱暗，莺连渤海春。谁谓行路难，猥当希代珍。提握每终日，相思犹比邻。江海有扁舟，丘园有角巾。君意定何适，我怀知所遵。浮沉各异宜，老大贵全真。莫作云霄计，遑遑随缙绅。"
  },
  {
    "title": "宋中十首",
    "author": "高适",
    "dynasty": "唐代",
    "content": "梁王昔全盛，宾客复多才。悠悠一千年，陈迹唯高台。寂寞向秋草，悲风千里来。朝临孟诸上，忽见芒砀间。赤帝终已矣，白云长不还。时清更何有，禾黍遍空山。景公德何广，临变莫能欺。三请皆不忍，妖星终自移。君心本如此，天道岂无知。梁苑白日暮，梁山秋草时。君王不可见，修竹令人悲。九月桑叶尽，寒风鸣树枝。登高临旧国，怀古对穷秋。落日鸿雁度，寒城砧杵愁。昔贤不复有，行矣莫淹留。出门望终古，独立悲且歌。忆昔鲁仲尼，凄凄此经过。众人不可向，伐树将如何。逍遥漆园吏，冥没不知年。世事浮云外，闲居大道边。古来同一马，今我亦忘筌。五霸递征伐，宋人无战功。解围幸奇说，易子伤吾衷。唯见卢门外，萧条多转蓬。常爱宓子贱，鸣琴能自亲。邑中静无事，岂不由其身。何意千年后，寂寞无此人。阏伯去已久，高丘临道傍。人皆有兄弟，尔独为参商。终古犹如此。而今安可量。"
  },
  {
    "title": "李云南征蛮诗",
    "author": "高适",
    "dynasty": "唐代",
    "content": "天宝十一载，有诏伐西南夷，右相杨公兼节制之寄，乃奏前云南太守李宓涉海自交趾击之。道路险艰，往复数万里，盖百王所未通也。十二载四月，至于长安，君子是以知庙堂使能，李公效节。适忝斯人之旧，因赋是诗。圣人赫斯怒，诏伐西南戎。肃穆庙堂上，深沉节制雄。遂令感激士，得建非常功。料死不料敌，顾恩宁顾终。鼓行天海外，转战蛮夷中。梯巘近高鸟，穿林经毒虫。鬼门无归客，北户多南风。蜂虿隔万里，云雷随九攻。长驱大浪破，急击群山空。饷道忽已远，悬军垂欲穷。精诚动白日，愤薄连苍穹。野食掘田鼠，晡餐兼僰僮。收兵列亭堠，拓地弥西东。临事耻苟免，履危能饬躬。将星独照耀，边色何溟濛。泸水夜可涉，交州今始通。归来长安道，召见甘泉宫。廉蔺若未死，孙吴知暗同。相逢论意气，慷慨谢深衷。"
  },
  {
    "title": "别冯判官",
    "author": "高适",
    "dynasty": "唐代",
    "content": "碣石辽西地，渔阳蓟北天。关山唯一道，雨雪尽三边。才子方为客，将军正渴贤。遥知幕府下，书记日翩翩。"
  },
  {
    "title": "九曲词三首",
    "author": "高适",
    "dynasty": "唐代",
    "content": "许国从来彻庙堂，连年不为在疆场。将军天上封侯印，御史台上异姓王。万骑争歌杨柳春，千场对舞绣骐驎。到处尽逢欢洽事，相看总是太平人。铁骑横行铁岭头，西看逻逤取封侯。青海只今将饮马，黄河不用更防秋。"
  },
  {
    "title": "东平路中遇大水",
    "author": "高适",
    "dynasty": "唐代",
    "content": "天灾自古有，昏垫弥今秋。霖霪溢川原，澒洞涵田畴。指途适汶阳，挂席经芦洲。永望齐鲁郊，白云何悠悠。傍沿钜野泽，大水纵横流。虫蛇拥独树，麋鹿奔行舟。稼穑随波澜，西成不可求。室居相枕藉，蛙黾声啾啾。仍怜穴蚁漂，益羡云禽游。农夫无倚著，野老生殷忧。圣主当深仁，庙堂运良筹。仓廪终尔给，田租应罢收。我心胡郁陶，征旅亦悲愁。纵怀济时策，谁肯论吾谋。"
  },
  {
    "title": "见薛大臂鹰作（一作李白）",
    "author": "高适",
    "dynasty": "唐代",
    "content": "寒楚十二月，苍鹰八九毛。寄言燕雀莫相啅，自有云霄万里高。"
  },
  {
    "title": "杂曲歌辞。行路难二首",
    "author": "高适",
    "dynasty": "唐代",
    "content": "君不见富家翁，昔时贫贱谁比数。一朝金多结豪贵，万事胜人健如虎。子孙成长满眼前，妻能管弦妾能舞。自矜一朝忽如此，却笑傍人独悲苦。东邻少年安所如，席门穷巷出无车。有才不肯学干谒，何用年年空读书。长安少年不少钱，能骑骏马鸣金鞭。五侯相逢大道边，美人弦管争留连。黄金如斗不敢惜，片言如山莫弃捐。安知憔悴读书者，暮宿虚台私自怜。"
  },
  {
    "title": "苦雪四首·其三",
    "author": "高适",
    "dynasty": "唐代",
    "content": "濛濛洒平陆，淅沥至幽居。且喜润群物，焉能悲斗储。故交久不见，鸟雀投吾庐。"
  },
  {
    "title": "送田少府贬苍梧",
    "author": "高适",
    "dynasty": "唐代",
    "content": "沉吟对迁客，惆怅西南天。昔为一官未得意，今向万里令人怜。念兹斗酒成暌间，停舟叹君日将晏。远树应怜北地春，行人却羡南归雁。丈夫穷达未可知，看君不合长数奇。江山到处堪乘兴，杨柳青青那足悲。"
  },
  {
    "title": "送裴别将之安西",
    "author": "高适",
    "dynasty": "唐代",
    "content": "绝域眇难跻，悠然信马蹄。风尘经跋涉，摇落怨暌携。地出流沙外，天长甲子西。少年无不可，行矣莫凄凄。"
  },
  {
    "title": "塞下曲（贺兰作）",
    "author": "高适",
    "dynasty": "唐代",
    "content": "君不见芳树枝，春花落尽蜂不窥。君不见梁上泥，秋风始高燕不栖。荡子从军事征战，蛾眉婵娟守空闺。独宿自然堪下泪，况复时闻鸟夜啼。"
  },
  {
    "title": "渔父歌",
    "author": "高适",
    "dynasty": "唐代",
    "content": "曲岸深潭一山叟，驻眼看钩不移手。世人欲得知姓名，良久问他不开口。笋皮笠子荷叶衣，心无所营守钓矶。料得孤舟无定止，日暮持竿何处归。"
  },
  {
    "title": "古歌行",
    "author": "高适",
    "dynasty": "唐代",
    "content": "君不见汉家三叶从代至，高皇旧臣多富贵。天子垂衣方晏如，庙堂拱手无馀议。苍生偃卧休征战，露台百金以为费。田舍老翁不出门，洛阳少年莫论事。"
  },
  {
    "title": "钜鹿赠李少府",
    "author": "高适",
    "dynasty": "唐代",
    "content": "李侯虽薄宦，时誉何籍籍。骏马常借人，黄金每留客。投壶华馆静，纵酒凉风夕。即此遇神仙，吾欣知损益。"
  },
  {
    "title": "苦雪四首·其二",
    "author": "高适",
    "dynasty": "唐代",
    "content": "惠连发清兴，袁安念高卧。余故非斯人，为性兼懒惰。赖兹尊中酒，终日聊自过。"
  },
  {
    "title": "酬河南节度使贺兰大夫见赠之作",
    "author": "高适",
    "dynasty": "唐代",
    "content": "高阁凭栏槛，中军倚旆旌。感时常激切，于己即忘情。河华屯妖气，伊瀍有战声。愧无戡难策，多谢出师名。秉钺知恩重，临戎觉命轻。股肱瞻列岳，唇齿赖长城。隐隐摧锋势，光光弄印荣。鲁连真义士，陆逊岂书生。直道宁殊智，先鞭忽抗行。楚云随去马，淮月尚连营。抚剑堪投分，悲歌益不平。从来重然诺，况值欲横行。"
  },
  {
    "title": "相和歌辞。秋胡行",
    "author": "高适",
    "dynasty": "唐代",
    "content": "妾本邯郸未嫁时，容华倚翠人未知。一朝结发从君子，将妾迢迢东路陲。时逢大道无难阻，君方游宦从陈汝。蕙楼独卧频度春，彩落辞君几徂暑。三月垂杨蚕未眠，携笼结侣南陌边。道逢行子不相识，赠妾黄金买少年。妾家夫婿轻离久，寸心誓与长相守。愿言行路莫多情，送妾贞心在人口。日暮蚕饥相命归，携笼端饰来庭闱。劳心苦力终无恨，所冀君恩那可依。闻说行人已归止，乃是向来赠金子。相看颜色不复言，相顾怀惭有何已。从来自隐无疑背，直为君情也相会。如何咫尺仍有情，况复迢迢千里外。此时顾恩不顾身，念君此日赴河津。莫道向来不得意，故欲留规诫后人。"
  },
  {
    "title": "宋中别周、梁、李三子",
    "author": "高适",
    "dynasty": "唐代",
    "content": "曾是不得意，适来兼别离。如何一尊酒，翻作满堂悲。周子负高价，梁生多逸词。周旋梁宋间，感激建安时。白雪正如此，青云无自疑。李侯怀英雄，肮脏乃天资。方寸且无间，衣冠当在斯。俱为千里游，忽念两乡辞。且见壮心在，莫嗟携手迟。凉风吹北原，落日满西陂。露下草初白，天长云屡滋。我心不可问，君去定何之。京洛多知己，谁能忆左思。"
  },
  {
    "title": "送蔡山人",
    "author": "高适",
    "dynasty": "唐代",
    "content": "东山布衣明古今，自言独未逢知音。识者阅见一生事，到处豁然千里心。看书学剑长辛苦，近日方思谒明主。斗酒相留醉复醒，悲歌数年泪如雨。丈夫遭遇不可知，买臣主父皆如斯。我今蹭蹬无所似，看尔崩腾何若为。"
  },
  {
    "title": "同颜六少府旅宦秋中之作",
    "author": "高适",
    "dynasty": "唐代",
    "content": "传君昨夜怅然悲，独坐新斋木落时。逸气旧来凌燕雀，高才何得混妍媸。迹留黄绶人多叹，心在青云世莫知。不是鬼神无正直，从来州县有瑕疵。"
  },
  {
    "title": "陪窦侍御泛灵云池",
    "author": "高适",
    "dynasty": "唐代",
    "content": "白露时先降，清川思不穷。江湖仍塞上，舟楫在军中。舞换临津树，歌饶向迥风。夕阳连积水，边色满秋空。乘兴宜投辖，邀欢莫避骢。谁怜持弱羽，犹欲伴鹓鸿。"
  },
  {
    "title": "信安王幕府诗",
    "author": "高适",
    "dynasty": "唐代",
    "content": "云纪轩皇代，星高太白年。庙堂咨上策，幕府制中权。盘石藩维固，升坛礼乐先。国章荣印绶，公服贵貂蝉。乐善旌深德，输忠格上玄。剪桐光宠锡，题剑美贞坚。圣祚雄图广，师贞武德虔。雷霆七校发，旌旆五营连。华省征群乂，霜台举二贤。岂伊公望远，曾是茂才迁。并秉韬钤术，兼该翰墨筵。帝思麟阁像，臣献柏梁篇。振玉登辽甸，摐金历蓟壖。度河飞羽檄，横海泛楼船。北伐声逾迈，东征务以专。讲戎喧涿野，料敌静居延。军势持三略，兵戎自九天。朝瞻授钺去，时听偃戈旋。大漠风沙里，长城雨雪边。云端临碣石，波际隐朝鲜。夜壁冲高斗，寒空驻彩旃。倚弓玄兔月，饮马白狼川。庶物随交泰，苍生解倒悬。四郊增气象，万里绝风烟。关塞鸿勋著，京华甲第全。落梅横吹后，春色凯歌前。直道常兼济，微才独弃捐。曳裾诚已矣，投笔尚凄然。作赋同元淑，能诗匪仲宣。云霄不可望，空欲仰神仙。"
  },
  {
    "title": "辟阳城",
    "author": "高适",
    "dynasty": "唐代",
    "content": "荒城在高岸，凌眺俯清淇。传道汉天子，而封审食其。奸淫且不戮，茅土孰云宜。何得英雄主，返令儿女欺。母仪良已失，臣节岂如斯。太息一朝事，乃令人所嗤。"
  },
  {
    "title": "闺情 其二 闺情",
    "author": "高适",
    "dynasty": "唐代",
    "content": "不须推道委人猜，只是君心自不开。今夜闺门凭莫闭，孤魂拟向梦中来。"
  },
  {
    "title": "别刘大校书",
    "author": "高适",
    "dynasty": "唐代",
    "content": "昔日京华去，知君才望新。应犹作赋好，莫叹在官贫。且复伤远别，不然愁此身。清风几万里，江上一归人。"
  },
  {
    "title": "平台夜遇李景参有别",
    "author": "高适",
    "dynasty": "唐代",
    "content": "离心忽怅然，策马对秋天。孟诸薄暮凉风起，归客相逢渡睢水。昨时携手已十年，今日分途各千里。岁物萧条满路歧，此行浩荡令人悲。家贫羡尔有微禄，欲往从之何所之。"
  },
  {
    "title": "酬秘书弟兼寄幕下诸公",
    "author": "高适",
    "dynasty": "唐代",
    "content": "亚相膺时杰，群才遇良工。翩翩幕下来，拜赐甘泉宫。信知命世奇，适会非常功。侍御执邦宪，清词焕春丛。末路望绣衣，他时常发蒙。孰云三军壮，惧我弹射雄。谁谓万里遥，在我樽俎中。光禄经济器，精微自深衷。前席屡荣问，长城兼在躬。高纵激颓波，逸翮驰苍穹。将副节制筹，欲令沙漠空。司业志应徐，雅度思冲融。相思三十年，忆昨犹儿童。今来抱青紫，忽若披鹓鸿。说剑增慷慨，论交持始终。秘书即吾门，虚白无不通。多才陆平原，硕学郑司农。献封到关西，独步归山东。永意久知处，嘉言能亢宗。客从梁宋来，行役随转蓬。酬赠欣元弟，忆贤瞻数公。游鳞戏沧浪，鸣凤栖梧桐。并负垂天翼，俱乘破浪风。眈眈天府间，偃仰谁敢同。何意构广厦，翻然顾雕虫。应知阮步兵，惆怅此途穷。"
  },
  {
    "title": "蓟门不遇王之涣、郭密之，因以留赠",
    "author": "高适",
    "dynasty": "唐代",
    "content": "適远登蓟丘，兹晨独搔屑。贤交不可见，吾愿终难说。迢递千里游，羁离十年别。才华仰清兴，功业嗟芳节。旷荡阻云海，萧条带风雪。逢时事多谬，失路心弥折。行矣勿重陈，怀君但愁绝。"
  },
  {
    "title": "睢阳酬别畅大判官",
    "author": "高适",
    "dynasty": "唐代",
    "content": "吾友遇知己，策名逢圣朝。高才擅白雪，逸翰怀青霄。承诏选嘉宾，慨然即驰轺。清昼下公馆，尺书忽相邀。留欢惜别离，毕景驻行镳。言及沙漠事，益令胡马骄。丈夫拔东蕃，声冠霍嫖姚。兜鍪冲矢石，铁甲生风飙。诸将出冷陉，连营济石桥。酋豪尽俘馘，子弟输征徭。边庭绝刁斗，战地成渔樵。榆关夜不扃，塞口长萧萧。降胡满蓟门，一一能射雕。军中多宴乐，马上何轻趫。戎狄本无厌，羁縻非一朝。饥附诚足用，饱飞安可招。李牧制儋蓝，遗风岂寂寥。君还谢幕府，慎勿轻刍荛。"
  },
  {
    "title": "别王彻",
    "author": "高适",
    "dynasty": "唐代",
    "content": "归客自南楚，怅然思北林。萧条秋风暮，回首江淮深。留君终日欢，或为梁父吟。时辈想鹏举，他人嗟陆沉。载酒登平台，赠君千里心。浮云暗长路，落日有归禽。离别未足悲，辛勤当自任。吾知十年后，季子多黄金。"
  },
  {
    "title": "和贺兰判官望北海作",
    "author": "高适",
    "dynasty": "唐代",
    "content": "圣代务平典，輶轩推上才。迢遥溟海际，旷望沧波开。四牡未遑息，三山安在哉。巨鳌不可钓，高浪何崔嵬。湛湛朝百谷，茫茫连九垓。挹流纳广大，观异增迟回。日出见鱼目，月圆知蚌胎。迹非想像到，心以精灵猜。远色带孤屿，虚声涵殷雷。风行越裳贡，水遏天吴灾。揽辔隼将击，忘机鸥复来。缘情韵骚雅，独立遗尘埃。吏道竟殊用，翰林仍忝陪。长鸣谢知己，所愧非龙媒。"
  },
  {
    "title": "送刘评事充朔方判官，赋得征马嘶",
    "author": "高适",
    "dynasty": "唐代",
    "content": "征马向边州，萧萧嘶不休。思深应带别，声断为兼秋。歧路风将远，关山月共愁。赠君从此去，何日大刀头。"
  },
  {
    "title": "武威同诸公过杨七山人，得藤字",
    "author": "高适",
    "dynasty": "唐代",
    "content": "幕府日多暇，田家岁复登。相知恨不早，乘兴乃无恒。穷巷在乔木，深斋垂古藤。边城唯有醉，此外更何能。"
  },
  {
    "title": "留别郑三、韦九兼洛下诸公",
    "author": "高适",
    "dynasty": "唐代",
    "content": "忆昨相逢论久要，顾君哂我轻常调。羁旅虽同白社游，诗书已作青云料。蹇质蹉跎竟不成，年过四十尚躬耕。长歌达者杯中物，大笑前人身后名。幸逢明盛多招隐，高山大泽征求尽。此时亦得辞渔樵，青袍裹身荷圣朝。犁牛钓竿不复见，县人邑吏来相邀。远路鸣蝉秋兴发，华堂美酒离忧销。不知何日更携手，应念兹晨去折腰。"
  },
  {
    "title": "三君咏。狄梁公（仁杰）",
    "author": "高适",
    "dynasty": "唐代",
    "content": "梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。"
  },
  {
    "title": "秋日作",
    "author": "高适",
    "dynasty": "唐代",
    "content": "端居值秋节，此日更愁辛。寂寞无一事，蒿莱通四邻。闭门生白发，回首忆青春。岁月不相待，交游随众人。云霄何处托，愚直有谁亲。举酒聊自劝，穷通信尔身。"
  },
  {
    "title": "同李员外贺哥舒大夫破九曲之作",
    "author": "高适",
    "dynasty": "唐代",
    "content": "遥传副丞相，昨日破西蕃。作气群山动，扬军大旆翻。奇兵邀转战，连孥绝归奔。泉喷诸戎血，风驱死虏魂。头飞攒万戟，面缚聚辕门。鬼哭黄埃暮，天愁白日昏。石城与岩险，铁骑皆云屯。长策一言决，高踪百代存。威棱慑沙漠，忠义感乾坤。老将黯无色，儒生安敢论。解围凭庙算，止杀报君恩。唯有关河渺，苍茫空树墩。"
  },
  {
    "title": "淇上别业",
    "author": "高适",
    "dynasty": "唐代",
    "content": "依依西山下，别业桑林边。庭鸭喜多雨，邻鸡知暮天。野人种秋菜，古老开原田。且向世情远，吾今聊自然。"
  },
  {
    "title": "苦雨寄房四昆季",
    "author": "高适",
    "dynasty": "唐代",
    "content": "独坐见多雨，况兹兼索居。茫茫十月交，穷阴千里馀。弥望无端倪，北风击林箊。白日渺难睹，黄云争卷舒。安得造化功，旷然一扫除。滴沥檐宇愁，寥寥谈笑疏。泥涂拥城郭，水潦盘丘墟。惆怅悯田农，裴回伤里闾。曾是力井税，曷为无斗储。万事切中怀，十年思上书。君门嗟缅邈，身计念居诸。沉吟顾草茅，郁怏任盈虚。黄鹄不可羡，鸡鸣时起予。故人平台侧，高馆临通衢。兄弟方荀陈，才华冠应徐。弹棋自多暇，饮酒更何如。知人想林宗，直道惭史鱼。携手风流在，开襟鄙吝祛。宁能访穷巷，相与对园蔬。"
  },
  {
    "title": "九日酬颜少府",
    "author": "高适",
    "dynasty": "唐代",
    "content": "檐前白日应可惜，篱下黄花为谁有。行子迎霜未授衣，主人得钱始沽酒。苏秦憔悴人多厌，蔡泽栖迟世看丑。纵使登高只断肠，不如独坐空搔首。"
  },
  {
    "title": "宓公琴台诗三首",
    "author": "高适",
    "dynasty": "唐代",
    "content": "宓子昔为政，鸣琴登此台。琴和人亦闲，千载称其才。临眺忽凄怆，人琴安在哉。悠悠此天壤，唯有颂声来。邦伯感遗事，慨然建琴堂。乃知静者心，千载犹相望。入室想其人，出门何茫茫。唯见白云合，东临邹鲁乡。皤皤邑中老，自夸邑中理。何必升君堂，然后知君美。开门无犬吠，早卧常晏起。昔人不忍欺，今我还复尔。"
  },
  {
    "title": "同马太守听九思法师讲金刚经",
    "author": "高适",
    "dynasty": "唐代",
    "content": "吾师晋阳宝，杰出山河最。途经世谛间，心到空王外。鸣钟山虎伏，说法天龙会。了义同建瓴，梵法若吹籁。深知亿劫苦，善喻恒沙大。舍施割肌肤，攀缘去亲爱。招提何清净，良牧驻轻盖。露冕众香中，临人觉苑内。心持佛印久，标割魔军退。愿开初地因，永奉弥天对。"
  },
  {
    "title": "咏马鞭",
    "author": "高适",
    "dynasty": "唐代",
    "content": "龙竹养根凡几年，工人截之为长鞭，一节一目皆天然。珠重重，星连连。绕指柔，纯金坚。绳不直，规不圆。把向空中捎一声，良马有心日驰千。"
  },
  {
    "title": "送从兄郜",
    "author": "方干",
    "dynasty": "唐代",
    "content": "道路本无限，又应何处逢。流年莫虚掷，华发不相容。野渡波摇月，空城雨翳钟。此心随去马，迢递过千峰。"
  },
  {
    "title": "题君山",
    "author": "方干",
    "dynasty": "唐代",
    "content": "曾于方外见麻姑，闻说君山自古无。元是昆仑山顶石，海风吹落洞庭湖。"
  },
  {
    "title": "旅次洋州寓居郝氏林亭",
    "author": "方干",
    "dynasty": "唐代",
    "content": "举目纵然非我有，思量似在故山时。鹤盘远势投孤屿，蝉曳残声过别枝。凉月照窗攲枕倦，澄泉绕石泛觞迟。青云未得平行去，梦到江南身旅羁。"
  },
  {
    "title": "元日·晨鸡两遍报",
    "author": "方干",
    "dynasty": "唐代",
    "content": "晨鸡两遍报更阑，刁斗无声晓漏干。暖日映山调正气，东风入树舞残寒。轩车欲识人间感，献岁须来帝里看。才酌屠苏定年齿，坐中惟笑鬓毛斑。"
  },
  {
    "title": "题报恩寺上方",
    "author": "方干",
    "dynasty": "唐代",
    "content": "来来先上上方看，眼界无穷世界宽。岩溜喷空晴似雨，林萝碍日夏多寒。众山迢递皆相叠，一路高低不记盘。清峭关心惜归去，他时梦到亦难判。"
  },
  {
    "title": "衢州别李秀才",
    "author": "方干",
    "dynasty": "唐代",
    "content": "千山红树万山云，把酒相看日又曛。一曲离歌两行泪，不知何地再逢君。"
  },
  {
    "title": "早春",
    "author": "陆龟蒙",
    "dynasty": "唐代",
    "content": "雨冷唯添暑，烟初不著春。数枝花颣小，愁杀扈芳人。"
  },
  {
    "title": "赠天台叶尊师",
    "author": "方干",
    "dynasty": "唐代",
    "content": "莫见平明离少室，须知薄暮入天台。常时爱缩山川去，有夜自携星月来。灵药不知何代得，古松应是长年栽。先生暗笑看棋者，半局棋边白发催。"
  },
  {
    "title": "赠美人四首",
    "author": "方干",
    "dynasty": "唐代",
    "content": "直缘多艺用心劳，心路玲珑格调高。舞袖低徊真蛱蝶，朱唇深浅假樱桃。粉胸半掩疑晴雪，醉眼斜回小样刀。才会雨云须别去，语惭不及琵琶槽。 严冬忽作看花日，盛暑翻为见雪时。坐上弄娇声不转，尊前掩笑意难知。含歌媚盼如桃叶，妙舞轻盈似柳枝。年几未多犹怯在，些些私语怕人疑。 酒蕴天然自性灵，人间有艺总关情。剥葱十指转筹疾，舞柳细腰随拍轻。常恐胸前春雪释，惟愁座上庆云生。若教梅尉无仙骨，争得仙娥驻玉京。 昔日仙人今玉人，深冬相见亦如春。倍酬金价微含笑，才发歌声早动尘。昔岁曾为萧史伴，今朝应作宋家邻。百年别后知谁在，须遣丹青画取真。"
  },
  {
    "title": "思江南",
    "author": "方干",
    "dynasty": "唐代",
    "content": "昨日草枯今日青，羁人又动望乡情。夜来有梦登归路，不到桐庐已及明。"
  },
  {
    "title": "君不来",
    "author": "方干",
    "dynasty": "唐代",
    "content": "远路东西欲问谁，寒来无处寄寒衣。去时初种庭前树，树已胜巢人未归。"
  },
  {
    "title": "赠钱塘湖上唐处士",
    "author": "方干",
    "dynasty": "唐代",
    "content": "我爱君家似洞庭，冲湾泼岸夜波声。蟾蜍影里清吟苦，舴艋舟中白发生。常共酒杯为伴侣，复闻纱帽见公卿。莫言举世无知己，自有孤云识此情。"
  },
  {
    "title": "水墨松石",
    "author": "方干",
    "dynasty": "唐代",
    "content": "三世精能举世无，笔端狼藉见功夫。添来势逸阴崖黑，泼处痕轻灌木枯。垂地寒云吞大漠，过江春雨入全吴。兰堂坐久心弥惑，不道山川是画图。"
  },
  {
    "title": "题画建溪图",
    "author": "方干",
    "dynasty": "唐代",
    "content": "六幅轻绡画建溪，刺桐花下路高低。分明记得曾行处，只欠猿声与鸟啼。"
  },
  {
    "title": "题应天寺上方兼呈谦上人",
    "author": "方干",
    "dynasty": "唐代",
    "content": "中天坐卧见人寰，峭石垂藤不易攀。晴卷风雷归故壑，夜和猿鸟锁寒山。势横绿野苍茫外，影落平湖潋滟间。师在西岩最高处，路寻之字见禅关。"
  },
  {
    "title": "经故侯郎中旧居",
    "author": "方干",
    "dynasty": "唐代",
    "content": "一朝寂寂与冥冥，垄树未长坟草青。高节雄才向何处，夜阑空锁满池星。"
  },
  {
    "title": "杜鹃花",
    "author": "方干",
    "dynasty": "唐代",
    "content": "未问移栽日，先愁落地时。疏中从间叶，密处莫烧枝。郢客教谁探，胡蜂是自知。周回两三步，常有醉乡期。"
  },
  {
    "title": "听段处士弹琴",
    "author": "方干",
    "dynasty": "唐代",
    "content": "几年调弄七条丝，元化分功十指知。泉迸幽音离石底，松含细韵在霜枝。窗中顾兔初圆夜，竹上寒蝉尽散时。唯有此时心更静，声声可作后人师。"
  },
  {
    "title": "朱秀才庭际蔷薇",
    "author": "方干",
    "dynasty": "唐代",
    "content": "绣难相似画难真，明媚鲜妍绝比伦。露压盘条方到地，风吹艳色欲烧春。断霞转影侵西壁，浓麝分香入四邻。看取后时归故里，庭花应让锦衣新。"
  },
  {
    "title": "思桐庐旧居便送鉴上人",
    "author": "方干",
    "dynasty": "唐代",
    "content": "莫道东南路不赊，思归一步是天涯。林中夜半双台月，洲上春深九里花。绿树绕村含细雨，寒潮背郭卷平沙。闻师却到乡中去，为我殷勤谢酒家。"
  },
  {
    "title": "赠进士章碣",
    "author": "方干",
    "dynasty": "唐代",
    "content": "织锦虽云用旧机，抽梭起样更新奇。何如且破望中叶，未可便攀低处枝。藉地落花春半后，打窗斜雪夜深时。此时才子吟应苦，吟苦鬼神知不知。"
  },
  {
    "title": "路入剡中作",
    "author": "方干",
    "dynasty": "唐代",
    "content": "截湾冲濑片帆通，高枕微吟到剡中。掠草并飞怜燕子，停桡独饮学渔翁。波涛漫撼长潭月，杨柳斜牵一岸风。便拟乘槎应去得，仙源直恐接星东。"
  },
  {
    "title": "题碧溪山禅老",
    "author": "方干",
    "dynasty": "唐代",
    "content": "师步有云随，师情唯鹤知。萝迷收朮路，雪隔出溪时。竹狖窥沙井，岩禽停桧枝。由来傲卿相，卧稳答书迟。"
  },
  {
    "title": "新月",
    "author": "方干",
    "dynasty": "唐代",
    "content": "入夜天西见，蛾眉冷素光。潭鱼惊钓落，云雁怯弓张。隐隐临珠箔，微微上粉墙。更怜三五夕，仙桂满轮芳。"
  },
  {
    "title": "哭江西处士陈陶",
    "author": "方干",
    "dynasty": "唐代",
    "content": "寿尽天年命不通，钓溪吟月便成翁。虽云挂剑来坟上，亦恐藏书在壁中。巢父精灵归大夜，客儿才调振遗风。南华至理须齐物，生死即应无异同。"
  },
  {
    "title": "寄江陵王少府",
    "author": "方干",
    "dynasty": "唐代",
    "content": "分手频曾变寒暑，迢迢远意各何如。波涛一阻两乡梦，岁月无过双鲤鱼。吟处落花藏笔砚，睡时斜雨湿图书。此来俗辈皆疏我，唯有故人心不疏。"
  },
  {
    "title": "镜中别业二首（一作镜湖西岛闲居）",
    "author": "方干",
    "dynasty": "唐代",
    "content": "寒山压镜心，此处是家林。梁燕窥春醉，岩猿学夜吟。云连平地起，月向白波沈。犹自闻钟角，栖身可在深。世人如不容，吾自纵天慵。落叶凭风扫，香粳倩水舂。花期连郭雾，雪夜隔湖钟。身外无能事，头宜白此峰。"
  },
  {
    "title": "题睦州乌龙山禅居",
    "author": "方干",
    "dynasty": "唐代",
    "content": "曙后月华犹冷湿，自知坐卧逼天宫。晨鸡未暇鸣山底，早日先来照屋东。人世驱驰方丈内，海波摇动一杯中。伴师长住应难住，归去仍须入俗笼。"
  },
  {
    "title": "山井",
    "author": "方干",
    "dynasty": "唐代",
    "content": "滟滟湿光凌竹树，寥寥清气袭衣襟。不知测穴通潮信，却讶轻涟动镜心。夜久即疑星影过，早来犹见石痕深。辘轳用智终何益，抱瓮遗名亦至今。"
  },
  {
    "title": "采莲",
    "author": "方干",
    "dynasty": "唐代",
    "content": "采莲女儿避残热，隔夜相期侵早发。指剥春葱腕似雪，画桡轻拨蒲根月。兰舟尺速有输赢，先到河湾赌何物。才到河湾分首去，散在花间不知处。"
  },
  {
    "title": "贻钱塘县路明府",
    "author": "方干",
    "dynasty": "唐代",
    "content": "志业不得力，到今犹苦吟。吟成五字句，用破一生心。世路屈声远，寒溪怨气深。前贤多晚达，莫怕鬓霜侵。"
  },
  {
    "title": "山中言事",
    "author": "方干",
    "dynasty": "唐代",
    "content": "日与村家事渐同，烧松啜茗学邻翁。池塘月撼芙蕖浪，窗户凉生薜荔风。书幌昼昏岚气里，巢枝俯折雪声中。山阴钓叟无知己，窥镜撏多鬓欲空。"
  },
  {
    "title": "路支使小池",
    "author": "方干",
    "dynasty": "唐代",
    "content": "儿童戏穿凿，咫尺见津涯。藓岸和纤草，松泉溅浅沙。光含半床月，影入一枝花。到此无醒日，当时有习家。"
  },
  {
    "title": "题友人山花",
    "author": "方干",
    "dynasty": "唐代",
    "content": "平明方发尽，为待好风吹。不见移来日，先愁落去时。浓香薰叠叶，繁朵压卑枝。坐看皆终夕，游蜂似有期。"
  },
  {
    "title": "赠许牍秀才",
    "author": "方干",
    "dynasty": "唐代",
    "content": "理论与妙用，皆从人外来。山河澄正气，雪月助宏才。傲世寄渔艇，藏名归酒杯。升沈在方寸，即恐起风雷。"
  },
  {
    "title": "送人游日本国",
    "author": "方干",
    "dynasty": "唐代",
    "content": "苍茫大荒外，风教即难知。连夜扬帆去，经年到岸迟。波涛含左界，星斗定东维。或有归风便，当为相见期。"
  },
  {
    "title": "海石榴",
    "author": "方干",
    "dynasty": "唐代",
    "content": "亭际夭妍日日看，每朝颜色一般般。满枝犹待春风力，数朵先欺腊雪寒。舞蝶似随歌拍转，游人只怕酒杯干。久长年少应难得，忍不丛边到夜观。"
  },
  {
    "title": "嘉兴许明府",
    "author": "方干",
    "dynasty": "唐代",
    "content": "檇李转闻风教好，重门夜不上重关。腰悬墨绶三年外，身去青云一步间。勤苦字人酬帝力，从容对客问家山。升沈路别情犹在，不忘乡中旧往还。"
  },
  {
    "title": "新正",
    "author": "方干",
    "dynasty": "唐代",
    "content": "荜门惆怅内，时节暗来频。每见新正雪，长思故国春。云西斜去雁，江上未归人。又一年为客，何媒得到秦。"
  },
  {
    "title": "石门瀑布",
    "author": "方干",
    "dynasty": "唐代",
    "content": "奔倾漱石亦喷苔，此是便随元化来。长片挂岩轻似练，远声离洞咽于雷。气含松桂千枝润，势画云霞一道开。直是银河分派落，兼闻碎滴溅天台。"
  },
  {
    "title": "雪中寄李知诲判官",
    "author": "方干",
    "dynasty": "唐代",
    "content": "聚散联翩急复迟，解将华发两相欺。虽云竹重先藏路，却讶巢倾不损枝。入户便从风起后，照窗翻似月明时。此时门巷无行迹，尘满尊罍谁得知。"
  },
  {
    "title": "途中言事寄居远上人",
    "author": "方干",
    "dynasty": "唐代",
    "content": "举目时时似故园，乡心自动向谁言。白云晓湿寒山寺，红叶夜飞明月村。震泽风帆归橘岸，钱塘水府抵城根。羡师了达无牵束，竹径生苔掩竹门。"
  },
  {
    "title": "题新竹",
    "author": "方干",
    "dynasty": "唐代",
    "content": "青苔劚破植贞坚，细碧竿排郁眼鲜。小凤凰声吹嫩叶，短蛟龙尾袅轻烟。节环腻色端匀粉，根拔秋光暗长鞭。怪得入门肌骨冷，缀风黏月满庭前。"
  },
  {
    "title": "献浙东王大夫二首",
    "author": "方干",
    "dynasty": "唐代",
    "content": "出镇当时移越俗，致君何日不尧年。到来唯饮长溪水，归去应将一个钱。吟处美人擎笔砚，行时飞鸟避旌旃。四方皆是分忧寄，独有东南戴二天。王臣夷夏仰清名，领镇犹为失意行。已见玉璜曾上钓，何愁金鼎不和羹。誉将星月同时朽，身应山河满数生。泥滓云霄至悬阔，渔翁不合见公卿。"
  },
  {
    "title": "赠孙百篇",
    "author": "方干",
    "dynasty": "唐代",
    "content": "御题百首思纵横，半日功夫举世名。羽翼便从吟处出，珠玑续向笔头生。莫嫌黄绶官资小，必料青云道路平。才子风流复年少，无愁高卧不公卿。"
  },
  {
    "title": "和剡县陈明府登县楼",
    "author": "方干",
    "dynasty": "唐代",
    "content": "郭里人家如掌上，檐前树木映窗棂。烟霞若接天台地，分野应侵婺女星。驿路古今通北阙，仙溪日夜入东溟。彩衣才子多吟啸，公退时时见画屏。"
  },
  {
    "title": "赠中岩王处士",
    "author": "方干",
    "dynasty": "唐代",
    "content": "垂杨袅袅草芊芊，气象清深似洞天。援笔便成鹦鹉赋，洗花须用桔槔泉。商於避世堪同日，渭曲逢时必有年。直恐刚肠闲未得，醉吟争奈被才牵。"
  },
  {
    "title": "送吴彦融赴举",
    "author": "方干",
    "dynasty": "唐代",
    "content": "用心精至自无疑，千万人中似汝稀。上国才将五字去，全家便待一枝归。西陵柳路摇鞭尽，北固潮程挂席飞。想见明年榜前事，当时分散著来衣。"
  },
  {
    "title": "山中言事·欹枕亦吟行亦醉",
    "author": "方干",
    "dynasty": "唐代",
    "content": "欹枕亦吟行亦醉，卧吟行醉更何营。贫来犹有故琴在，老去不过新发生。山鸟踏枝红果落，家童引钓白鱼惊。潜夫自有孤云侣，可要王侯知姓名。"
  },
  {
    "title": "观项信水墨",
    "author": "方干",
    "dynasty": "唐代",
    "content": "险峭虽从笔下成，精能皆自意中生。倚云孤桧知无朽，挂壁高泉似有声。转扇惊波连岸动，回灯落日向山明。小年师祖过今祖，异域应传项信名。"
  },
  {
    "title": "书法华寺上方禅壁",
    "author": "方干",
    "dynasty": "唐代",
    "content": "砌下松巅有鹤栖，孤猿亦在鹤边啼。卧闻雷雨归岩早，坐见星辰去地低。一径穿缘应就郭，千花掩映似无溪。是非生死多忧恼，此日蒙师为破迷。"
  },
  {
    "title": "别从兄郜",
    "author": "方干",
    "dynasty": "唐代",
    "content": "展翅开帆只待风，吹嘘成事古今同。已呼断雁归行里，全胜枯鳞在辙中。若许死前恩少报，终期言下命潜通。临岐再拜无馀事，愿取文章达圣聪。"
  },
  {
    "title": "题严子陵祠二首（后首一作杜荀鹤诗）",
    "author": "方干",
    "dynasty": "唐代",
    "content": "物色旁求至汉庭，一宵同寝见交情。先生不入云台像，赢得桐江万古名。苍翠云峰开俗眼，泓澄烟水浸尘心。惟将道业为芳饵，钓得高名直到今。"
  },
  {
    "title": "漳州于使君罢郡如之任漳南去上国二十四州…亲故",
    "author": "方干",
    "dynasty": "唐代",
    "content": "漳南罢郡如之任，二十四州相次迎。泊岸旗幡邮吏拜，连山风雨探人行。月中倚棹吟渔浦，花底垂鞭醉凤城。圣主此时思共理，又应何处救苍生。"
  },
  {
    "title": "袁明府以家酝寄余余以山梅答赠非唯四韵兼亦双关",
    "author": "方干",
    "dynasty": "唐代",
    "content": "封匏寄酒提携远，织笼盛梅答赠迟。九度搅和谁用法，四边窥摘自攀枝。樽罍泛蚁堪尝日，童稚驱禽欲熟时。毕卓醉狂潘氏少，倾来掷去恰相宜。"
  },
  {
    "title": "贻高谠",
    "author": "方干",
    "dynasty": "唐代",
    "content": "都缘相府有宗兄，却恐妨君正路行。石上长松自森秀，雪中孤玉更凝明。西陵晓月中秋色，北固军鼙半夜声。幸有清才与洪笔，何愁高节不公卿。"
  },
  {
    "title": "别孙蜀",
    "author": "方干",
    "dynasty": "唐代",
    "content": "吴越思君意易伤，别君添我鬓边霜。由来浙水偏堪恨，截断千山作两乡。"
  },
  {
    "title": "送相里烛",
    "author": "方干",
    "dynasty": "唐代",
    "content": "相逢未作期，相送定何之。不得长年少，那堪远别离。泛湖乘月早，践雪过山迟。永望多时立，翻如在梦思。"
  },
  {
    "title": "夏日登灵隐寺后峰",
    "author": "方干",
    "dynasty": "唐代",
    "content": "绝顶无烦暑，登临三伏中。深萝难透日，乔木更含风。山叠云霞际，川倾世界东。那知兹夕兴，不与古人同。"
  },
  {
    "title": "中路寄喻凫先辈",
    "author": "方干",
    "dynasty": "唐代",
    "content": "求名如未遂，白首亦难归。送我尊前酒，典君身上衣。寒芜随楚尽，落叶渡淮稀。莫叹干时晚，前心岂便非。"
  },
  {
    "title": "寄李频",
    "author": "方干",
    "dynasty": "唐代",
    "content": "众木又摇落，望群还不还。轩车在何处，雨雪满前山。思苦文星动，乡遥钓渚闲。明年见名姓，唯我独何颜。"
  },
  {
    "title": "岁晚苦寒",
    "author": "方干",
    "dynasty": "唐代",
    "content": "地气寒不畅，严风无定时。挑灯青烬少，呵笔尺书迟。白兔没已久，晨鸡僵未知。伫看开圣历，喧煦立为期。"
  },
  {
    "title": "冬夜泊僧舍",
    "author": "方干",
    "dynasty": "唐代",
    "content": "江东寒近腊，野寺水天昏。无酒能消夜，随僧早闭门。照墙灯焰细，著瓦雨声繁。漂泊仍千里，清吟欲断魂。"
  },
  {
    "title": "新秋独夜寄戴叔伦",
    "author": "方干",
    "dynasty": "唐代",
    "content": "遥夜独不卧，寂寥庭户中。河明五陵上，月满九门东。万里亲朋散，故园沧海空。归怀正南望，此夕起秋风。"
  },
  {
    "title": "送沛县司马丞之任",
    "author": "方干",
    "dynasty": "唐代",
    "content": "举酒一相劝，逢春聊尽欢。羁游故交少，远别后期难。路上野花发，雨中青草寒。悠悠两都梦，小沛与长安。"
  },
  {
    "title": "清明日送邓芮还乡（一作戴叔伦诗）",
    "author": "方干",
    "dynasty": "唐代",
    "content": "钟鼓喧离室，车徒促夜装。晓榆新变火，轻柳暗飞霜。转镜看华发，传杯话故乡。每嫌儿女泪，今日自沾裳。"
  },
  {
    "title": "涵碧亭（洋州于中丞宰东阳日置）",
    "author": "方干",
    "dynasty": "唐代",
    "content": "高低竹杂松，积翠复留风。路极阴溪里，寒生暑气中。闲云低覆草，片水静涵空。方见洋源牧，心侔造化功。"
  },
  {
    "title": "赠功成将",
    "author": "方干",
    "dynasty": "唐代",
    "content": "定难在明略，何曾劳战争。飞书谕强寇，计日下重城。深雪移军夜，寒笳出塞情。苦心殊易老，新发早年生。"
  },
  {
    "title": "赠喻凫",
    "author": "方干",
    "dynasty": "唐代",
    "content": "所得非众语，众人那得知。才吟五字句，又白几茎髭。月阁欹眠夜，霜轩正坐时。沈思心更苦，恐作满头丝。"
  },
  {
    "title": "题天柱观鱼尊师旧院",
    "author": "方干",
    "dynasty": "唐代",
    "content": "早识吾师频到此，芝童药犬亦相迎。今师一去无来日，花洞石坛空月明。"
  },
  {
    "title": "东阳道中作（一作寒食日）",
    "author": "方干",
    "dynasty": "唐代",
    "content": "百花香气傍行人，花底垂鞭日易醺。野父不知寒食节，穿林转壑自烧云。"
  },
  {
    "title": "贻曦上人",
    "author": "方干",
    "dynasty": "唐代",
    "content": "四十年来多少人，一分零落九成尘。与师犹得重相见，亦是枯株勉强春。"
  },
  {
    "title": "越中逢孙百篇",
    "author": "方干",
    "dynasty": "唐代",
    "content": "上才乘酒到山阴，日日成篇字字金。镜水周回千万顷，波澜倒泻入君心。"
  },
  {
    "title": "别殷明府",
    "author": "方干",
    "dynasty": "唐代",
    "content": "许教门馆久踟蹰，仲叔怀恩对玉壶。唯有离心欲销客，空垂双泪不成珠。"
  },
  {
    "title": "送水墨项处士归天台",
    "author": "方干",
    "dynasty": "唐代",
    "content": "仙峤倍分元化功，揉蓝翠色一重重。还家莫更寻山水，自有云山在笔峰。"
  },
  {
    "title": "题宝林寺禅者壁（山名飞来峰）",
    "author": "方干",
    "dynasty": "唐代",
    "content": "邃岩乔木夏藏寒，床下云溪枕上看。台殿渐多山更重，却令飞去即应难。"
  },
  {
    "title": "叙龙瑞观胜异寄于尊师",
    "author": "方干",
    "dynasty": "唐代",
    "content": "混元融结致功难，山下平湖湖上山。万倾涵虚寒潋滟，千寻耸翠秀孱颜。芰荷香入琴棋处，雷雨声离栋牖间。但有五云依鹤岭，曾无陆路向人寰。夜溪漱玉常堪听，仙树垂珠可要攀。若弃荣名便居此，自然浮浊不相关。"
  },
  {
    "title": "侯郎中新置西湖",
    "author": "方干",
    "dynasty": "唐代",
    "content": "远近利民因智力，周回润物像心源。菰蒲纵感生成惠，鳣鲔那知广大恩。潋滟清辉吞半郭，萦纡别派入遥村。砂泉绕石通山脉，岸木黏萍是浪痕。已见澄来连镜底，兼知极处浸云根。波涛不起时方泰，舟楫徐行日易昏。烟雾未应藏岛屿，凫鹥亦解避旌幡。虽云桃叶歌还醉，却被荷花笑不言。孤鹤必应思凤诏，凡鱼岂合在龙门。能将盛事添元化，一夕机谟万古存。"
  },
  {
    "title": "山中寄吴磻十韵",
    "author": "方干",
    "dynasty": "唐代",
    "content": "莫问终休否，林中事已成。盘餐怜火种，岁计付刀耕。掬水皆花气，听松似雨声。书空翘足卧，避险侧身行。果傍闲轩落，蒲连湿岸生。禅生知见理，妻子笑无名。更拟教诗苦，何曾待酒清。石溪鱼不大，月树鹊多惊。砌下通樵路，窗间见县城。云山任重叠，难隔故交情。"
  },
  {
    "title": "嘉兴县内池阁",
    "author": "方干",
    "dynasty": "唐代",
    "content": "指画应心成，周回气象清。床前沙鸟语，案下锦鳞惊。细柳风吹旋，新荷露压倾。微芳缘岸落，迸笋入波生。舴艋舟中醉，莓苔径上行。高人莫归去，此处胜蓬瀛。"
  },
  {
    "title": "宁国寺（新城县）",
    "author": "方干",
    "dynasty": "唐代",
    "content": "深僻孤高无四邻，白云明月自相亲。海中日出山先晓，世上寒轻谷未春。窗逼野溪闻唳鹤，林通村径见樵人。此时惟有雷居士，不厌篮舆去住频。"
  },
  {
    "title": "上张舍人",
    "author": "方干",
    "dynasty": "唐代",
    "content": "海内芳声谁可并，承家三代相门深。剖符已副东人望，援笔曾传圣主心。此地清廉惟饮水，四方焦热待为霖。他年莫学鸱夷子，远泛扁舟用铸金。"
  },
  {
    "title": "赠诗僧怀静（一作观）",
    "author": "方干",
    "dynasty": "唐代",
    "content": "几生余习在，时复作微吟。坐夏莓苔合，行禅桧柏深。入山成白首，学道是初心。心地不移变，徒云寒暑侵。"
  },
  {
    "title": "夜会郑氏昆季林亭",
    "author": "方干",
    "dynasty": "唐代",
    "content": "卷帘圆月照方塘，坐久尊空竹有霜。白犬吠风惊雁起，犹能一一旋成行。"
  },
  {
    "title": "题黄山人庭前孤桂",
    "author": "方干",
    "dynasty": "唐代",
    "content": "映窗孤桂非手植，子落月中闻落时。仙客此时头不白，看来看去有枯枝。"
  },
  {
    "title": "送僧南游",
    "author": "方干",
    "dynasty": "唐代",
    "content": "三秋万里五溪行，风里孤云不计程。若念猩猩解言语，放生先合放猩猩。"
  },
  {
    "title": "赠处州段郎中",
    "author": "方干",
    "dynasty": "唐代",
    "content": "幸见仙才领郡初，郡城孤峭似仙居。杉萝色里游亭榭，瀑布声中阅簿书。德重自将天子合，情高元与世人疏。寒潭是处清连底，宾席何心望食鱼。"
  },
  {
    "title": "胡中丞早梅",
    "author": "方干",
    "dynasty": "唐代",
    "content": "不独闲花不共时，一株寒艳尚参差。凌晨未喷含霜朵，应候先开亚水枝。芬郁合将兰并茂，凝明应与雪相宜。谢公吟赏愁飘落，可得更拈长笛吹。"
  },
  {
    "title": "自缙云赴郡溪流百里轻棹一发曾不崇朝…段郎中",
    "author": "方干",
    "dynasty": "唐代",
    "content": "激箭溪湍势莫凭，飘然一叶若为乘。仰瞻青壁开天罅，斗转寒湾避石棱。巢鸟夜惊离岛树，啼猿昼怯下岩藤。此中明日寻知己，恐似龙门不易登。"
  },
  {
    "title": "风",
    "author": "李峤",
    "dynasty": "唐代",
    "content": "落日生蘋末，摇扬遍远林。带花疑凤舞，向竹似龙吟。月动临秋扇，松清入夜琴。若至兰台下，还拂楚王襟。"
  },
  {
    "title": "中秋夜",
    "author": "李峤",
    "dynasty": "唐代",
    "content": "圆魄上寒空，皆言四海同。安知千里外，不有雨兼风？"
  },
  {
    "title": "书",
    "author": "李峤",
    "dynasty": "唐代",
    "content": "削简龙文见，临池鸟迹舒。河图八卦出，洛范九畴初。垂露春光满，崩云骨气馀。请君看入木，一寸乃非虚。"
  },
  {
    "title": "奉和初春幸太平公主南庄应制",
    "author": "李峤",
    "dynasty": "唐代",
    "content": "主家山第接云开，天子春游动地来。羽骑参差花外转，霓旌摇曳日边回。还将石溜调琴曲，更取峰霞入酒杯。銮辂已辞乌鹊渚，箫声犹绕凤皇台。"
  },
  {
    "title": "汾阴行",
    "author": "李峤",
    "dynasty": "唐代",
    "content": "君不见昔日西京全盛时，汾阴后土亲祭祀。斋宫宿寝设储供，撞钟鸣鼓树羽旂。汉家五叶才且雄，宾延万灵朝九戎。柏梁赋诗高宴罢，诏书法驾幸河东。河东太守亲扫除，奉迎至尊导鸾舆。五营夹道列容卫，三河纵观空里闾。回旌驻跸降灵场，焚香奠醑邀百祥。金鼎发色正焜煌，灵祇炜烨摅景光。埋玉陈牲礼神毕，举麾上马乘舆出。彼汾之曲嘉可游，木兰为楫桂为舟。櫂歌微吟彩鹢浮，箫鼓哀鸣白云秋。欢娱宴洽赐群后，家家复除户牛酒。声明动天乐无有，千秋万岁南山寿。自从天子向秦关，玉辇金车不复还。珠帘羽扇长寂寞，鼎湖龙髯安可攀。千龄人事一朝空，四海为家此路穷。豪雄意气今何在，坛场宫馆尽蒿蓬。路逢故老长叹息，世事回环不可测。昔时青楼对歌舞，今日黄埃聚荆棘。山川满目泪沾衣，富贵荣华能几时？不见只今汾水上，唯有年年秋雁飞。"
  },
  {
    "title": "龙",
    "author": "李峤",
    "dynasty": "唐代",
    "content": "衔烛耀幽都，含章拟凤雏。西秦饮渭水，东洛荐河图。带火移星陆，升云出鼎湖。希逢圣人步，庭阙正晨趋。"
  },
  {
    "title": "海",
    "author": "李峤",
    "dynasty": "唐代",
    "content": "习坎疏丹壑，朝宗合紫微。三山巨鳌涌，万里大鹏飞。楼写春云色，珠含明月辉。会因添雾露，方逐众川归。"
  },
  {
    "title": "中秋月二首",
    "author": "李峤",
    "dynasty": "唐代",
    "content": "盈缺青冥外，东风万古吹。何人种丹桂，不长出轮枝。圆魄上寒空，皆言四海同。安知千里外，不有雨兼风。"
  },
  {
    "title": "侍宴长宁公主东庄应制",
    "author": "李峤",
    "dynasty": "唐代",
    "content": "别业临青甸，鸣銮降紫霄。长筵鹓鹭集，仙管凤凰调。树接南山近，烟含北渚遥。承恩咸已醉，恋赏未还镳。"
  },
  {
    "title": "剑",
    "author": "李峤",
    "dynasty": "唐代",
    "content": "我有昆吾剑，求趋夫子庭。白虹时切玉，紫气夜干星。锷上芙蓉动，匣中霜雪明。倚天持报国，画地取雄名。"
  },
  {
    "title": "马",
    "author": "李峤",
    "dynasty": "唐代",
    "content": "天马本来东，嘶惊御史骢。苍龙遥逐日，紫燕迥追风。明月来鞍上，浮云落盖中。得随穆天子，何假唐成公。"
  },
  {
    "title": "桥",
    "author": "李峤",
    "dynasty": "唐代",
    "content": "乌鹊填应满，黄公去不归。势疑虹始见，形似雁初飞。妙应七星制，高分半月辉。秦王空构石，仙岛远难依。"
  },
  {
    "title": "松",
    "author": "郑谷",
    "dynasty": "唐代",
    "content": "下视垂杨拂路尘，双峰石上覆苔文。浓霜满径无红叶，晚日高枝有白云。春砌花飘僧旋扫，寒溪子落鹤先闻。那堪寂寞悲风起，千树深藏李白坟。"
  },
  {
    "title": "江",
    "author": "李峤",
    "dynasty": "唐代",
    "content": "日夕三江望，灵潮万里回。霞津锦浪动，月浦练花开。湍似黄牛去，涛从白马来。英灵已杰出，谁识卿云才。"
  },
  {
    "title": "荷",
    "author": "李峤",
    "dynasty": "唐代",
    "content": "新溜满澄陂，圆荷影若规。风来香气远，日落盖阴移。鱼戏排缃叶，龟浮见绿池。魏朝难接采，楚服但同披。"
  },
  {
    "title": "同赋山居七夕",
    "author": "李峤",
    "dynasty": "唐代",
    "content": "明月青山夜，高天白露秋。花庭开粉席，云岫敞针楼。石类支机影，池似泛槎流。暂惊河女鹊，终狎野人鸥。"
  },
  {
    "title": "牛",
    "author": "李峤",
    "dynasty": "唐代",
    "content": "齐歌初入相，燕阵早横功。欲向桃林下，先过梓树中。在吴频喘月，奔梦屡惊风。不用五丁士，如何九折通。"
  },
  {
    "title": "桂",
    "author": "李峤",
    "dynasty": "唐代",
    "content": "未植银宫里，宁移玉殿幽。枝生无限月，花满自然秋。侠客条为马，仙人叶作舟。愿君期道术，攀折可淹留。"
  },
  {
    "title": "雾",
    "author": "李峤",
    "dynasty": "唐代",
    "content": "曹公迷楚泽，汉帝出平城。涿鹿妖氛静，丹山霁色明。类烟飞稍重，方雨散还轻。倘入非熊兆，宁思玄豹情。"
  },
  {
    "title": "日",
    "author": "李峤",
    "dynasty": "唐代",
    "content": "旦出扶桑路，遥升若木枝。云间五色满，霞际九光披。东陆苍龙驾，南郊赤羽驰。倾心比葵藿，朝夕奉光曦。"
  },
  {
    "title": "又送别",
    "author": "李峤",
    "dynasty": "唐代",
    "content": "岐路方为客，芳尊暂解颜。人随转蓬去，春伴落梅还。白云度汾水，黄河绕晋关。离心不可问，宿昔鬓成斑。"
  },
  {
    "title": "山",
    "author": "李峤",
    "dynasty": "唐代",
    "content": "地镇标神秀，峨峨上翠氛。泉飞一道带，峰出半天云。古壁丹青色，新花绮绣纹。已开封禅所，希谒圣明君。"
  },
  {
    "title": "鹤",
    "author": "郑谷",
    "dynasty": "唐代",
    "content": "一自王乔放自由，俗人行处懒回头。睡轻旋觉松花堕，舞罢闲听涧水流。羽翼光明欺积雪，风神洒落占高秋。应嫌白鹭无仙骨，长伴渔翁宿苇洲。"
  },
  {
    "title": "送崔主簿赴沧州",
    "author": "李峤",
    "dynasty": "唐代",
    "content": "紫陌追随日，青门相见时。宦游从此去，离别几年期。芳桂尊中酒，幽兰下调词。他乡有明月，千里照相思。"
  },
  {
    "title": "河",
    "author": "李峤",
    "dynasty": "唐代",
    "content": "源出昆仑中，长波接汉空。桃花来马颊，竹箭入龙宫。德水千年变，荣光五色通。若披兰叶检，还沐土皇风。"
  },
  {
    "title": "凤",
    "author": "李峤",
    "dynasty": "唐代",
    "content": "有鸟居丹穴，其名曰凤凰。九苞应灵瑞，五色成文章。屡向秦楼侧，频过洛水阳。鸣岐今日见，阿閤伫来翔。"
  },
  {
    "title": "纸",
    "author": "李峤",
    "dynasty": "唐代",
    "content": "妙迹蔡侯施，芳名左伯驰。云飞锦绮落，花发缥红披。舒卷随幽显，廉方合轨仪。莫惊反掌字，当取葛洪规。"
  },
  {
    "title": "露",
    "author": "李峤",
    "dynasty": "唐代",
    "content": "滴沥明花苑，葳蕤泫竹丛。玉垂丹棘上，珠湛绿荷中。夜警千年鹤，朝零七月风。愿凝仙掌内，长奉未央宫。"
  },
  {
    "title": "天官崔侍郎夫人吴氏挽歌",
    "author": "李峤",
    "dynasty": "唐代",
    "content": "宠服当年盛，芳魂此地穷。剑飞龙匣在，人去鹊巢空。簟怆孤生竹，琴哀半死桐。唯当青史上，千载仰嫔风。"
  },
  {
    "title": "莺",
    "author": "李峤",
    "dynasty": "唐代",
    "content": "芳树杂花红，群莺乱晓空。声分折杨吹，娇韵落梅风。写啭清弦里，迁乔暗木中。友生若可冀，幽谷响还通。"
  },
  {
    "title": "送骆奉礼从军",
    "author": "李峤",
    "dynasty": "唐代",
    "content": "玉塞边烽举，金坛庙略申。羽书资锐笔，戎幕引英宾。剑动三军气，衣飘万里尘。琴尊留别赏，风景惜离晨。笛梅含晚吹，营柳带馀春。希君勒石返，歌舞入城闉。"
  },
  {
    "title": "羊",
    "author": "李峤",
    "dynasty": "唐代",
    "content": "绝饮惩浇俗，行驱梦逸材。仙人拥石去，童子驭车来。夜玉含星动，晨毡映雪开。莫言鸿渐力，长牧上林隈。"
  },
  {
    "title": "史",
    "author": "李峤",
    "dynasty": "唐代",
    "content": "马记天官设，班图地里新。善谈方亹亹，青简见彬彬。方朔初闻汉，荆轲昔向秦。正辞堪载笔，终冀作良臣。"
  },
  {
    "title": "琵琶",
    "author": "李峤",
    "dynasty": "唐代",
    "content": "朱丝闻岱谷，铄质本多端。半月分弦出，丛花拂面安。将军曾制曲，司马屡陪观。本是胡中乐，希君马上弹。"
  },
  {
    "title": "宝剑篇",
    "author": "李峤",
    "dynasty": "唐代",
    "content": "吴山开，越溪涸，三金合冶成宝锷。淬绿水，鉴红云，五采焰起光氛氲。背上铭为万年字，胸前点作七星文。龟甲参差白虹色，辘轳宛转黄金饰。骇犀中断宁方利，骏马群騑未拟直。风霜凛凛匣上清，精气遥遥斗间明。避灾朝穿晋帝屋，逃乱夜入楚王城。一朝运偶逢大仙，虎吼龙鸣腾上天。东皇提升紫微座，西皇佩下赤城田。承平久息干戈事，侥幸得充文武备。除灾避患宜君王，益寿延龄后天地。"
  },
  {
    "title": "饯骆四二首",
    "author": "李峤",
    "dynasty": "唐代",
    "content": "平生何以乐，斗酒夜相逢。曲中惊别绪，醉里失愁容。星月悬秋汉，风霜入曙钟。明日临沟水，青山几万重。甲第驱车入，良宵秉烛游。人追竹林会，酒献菊花秋。霜吹飘无已，星河漫不流。重嗟欢赏地，翻召别离忧。"
  },
  {
    "title": "十二月奉教作",
    "author": "李峤",
    "dynasty": "唐代",
    "content": "玉烛年行尽，铜史漏犹长。池冷凝宵冻，庭寒积曙霜。兰心未动色，梅馆欲含芳。裴回临岁晚，顾步伫春光。"
  },
  {
    "title": "桃",
    "author": "李峤",
    "dynasty": "唐代",
    "content": "独有成蹊处，秾华发井傍。山风凝笑脸，朝露泫啼妆。隐士颜应改，仙人路渐长。还欣上林苑，千岁奉君王。"
  },
  {
    "title": "赋",
    "author": "李峤",
    "dynasty": "唐代",
    "content": "布义孙卿子，登高楚屈平。铜台初下笔，乐观正飞缨。乍有凌云势，时闻掷地声。造端长体物，无复大夫名。"
  },
  {
    "title": "瑟",
    "author": "李峤",
    "dynasty": "唐代",
    "content": "伏羲初制法，素女昔传名。流水嘉鱼跃，丛台舞凤惊。嘉宾饮未极，君子娱俱并。倘入丘之户，应知由也情。"
  },
  {
    "title": "瓜",
    "author": "李峤",
    "dynasty": "唐代",
    "content": "欲识东陵味，青门五色瓜。龙蹄远珠履，女臂动金花。六子方呈瑞，三仙实可嘉。终朝奉絺绤，谒帝伫非赊。"
  },
  {
    "title": "萍",
    "author": "李峤",
    "dynasty": "唐代",
    "content": "二月虹初见，三春蚁正浮。青蘋含吹转，紫蒂带波流。屡逐明神荐，常随旅客游。既能甜似蜜，还绕楚王舟。"
  },
  {
    "title": "野",
    "author": "李峤",
    "dynasty": "唐代",
    "content": "凤出秦郊迥，鹑飞楚塞空。苍梧云影去，涿鹿雾光通。草暗少原绿，花明入蜀红。谁言版筑士，犹处傅岩中。"
  },
  {
    "title": "田",
    "author": "李峤",
    "dynasty": "唐代",
    "content": "贡禹怀书日，张衡作赋辰。杏花开凤轸，菖叶布龙鳞。瑞麦两岐秀，嘉禾同颖新。宁知帝王力，击壤自安贫。"
  },
  {
    "title": "甘露殿侍宴应制",
    "author": "李峤",
    "dynasty": "唐代",
    "content": "月宇临丹地，云窗网碧纱。御筵陈桂醑，天酒酌榴花。水向浮桥直，城连禁苑斜。承恩恣欢赏，归路满烟霞。"
  },
  {
    "title": "石",
    "author": "李峤",
    "dynasty": "唐代",
    "content": "宗子维城固，将军饮羽威。岩花鉴里发，云叶锦中飞。入宋星初陨，过湘燕早归。倘因持补极，宁复想支机。"
  },
  {
    "title": "和杜学士江南初霁羁怀",
    "author": "李峤",
    "dynasty": "唐代",
    "content": "大江开宿雨，征棹下春流。雾卷晴山出，风恬晚浪收。岸花明水树，川鸟乱沙洲。羁眺伤千里，劳歌动四愁。"
  },
  {
    "title": "李",
    "author": "李峤",
    "dynasty": "唐代",
    "content": "潘岳闲居日，王戎戏陌辰。蝶游芳径馥，莺啭弱枝新。叶暗青房晚，花明玉井春。方知有灵干，特用表真人。"
  },
  {
    "title": "旌",
    "author": "李峤",
    "dynasty": "唐代",
    "content": "告善康庄侧，求贤市肆中。拥麾分彩雉，持节曳丹虹。影丽天山雪，光摇朔塞风。方知美周政，抗旆赋车攻。"
  },
  {
    "title": "银",
    "author": "李峤",
    "dynasty": "唐代",
    "content": "思妇屏辉掩，游人烛影长。玉壶初下箭，桐井共安床。色带长河色，光浮满月光。灵山有珍瓮，仙阙荐君王。"
  },
  {
    "title": "墨",
    "author": "李峤",
    "dynasty": "唐代",
    "content": "长安分石炭，上党结松心。绕画蝇初落，含滋绶更深。悲丝光易染，叠素彩还沉。别有张芝学，书池幸见临。"
  },
  {
    "title": "门",
    "author": "李峤",
    "dynasty": "唐代",
    "content": "奕奕彤闱下，煌煌紫禁隈。阿房万户列，阊阖九重开。疏广遗荣去，于公待驷来。讵知金马侧，方朔有奇才。"
  },
  {
    "title": "象",
    "author": "李峤",
    "dynasty": "唐代",
    "content": "郁林开郡毕，维扬作贡初。万推方演梦，惠子正焚书。执燧奔吴战，量舟入魏墟。六牙行致远，千叶奉高居。"
  },
  {
    "title": "奉和幸长安故城未央宫应制",
    "author": "李峤",
    "dynasty": "唐代",
    "content": "旧宫贤相筑，新苑圣君来。运改城隍变，年深栋宇摧。后池无复水，前殿久成灰。莫辨祈风观，空传承露杯。宸心千载合，睿律九韵开。今日联章处，犹疑上柏台。"
  },
  {
    "title": "太平公主山亭侍宴应制（景龙三年八月十三日）",
    "author": "李峤",
    "dynasty": "唐代",
    "content": "黄金瑞榜绛河隈，白玉仙舆紫禁来。碧树青岑云外耸，朱楼画阁水中开。龙舟下瞰鲛人室，羽节高临凤女台。遽惜欢娱歌吹晚，挥戈更却曜灵回。"
  },
  {
    "title": "楚望赋",
    "author": "李峤",
    "dynasty": "唐代",
    "content": "　　序曰：登髙能赋，谓感物造端者也。夫情以物感而心由目畅。非力览无以寄杼轴之怀，非高远无以开沉郁之绪。是以骚人发兴于临水，柱史诠妙于登台。不其然欤，盖人禀情性，是生哀乐。思必深而深必怨，望必远而远必伤。千里开年，且悲春目。一叶早落，足动秋襟。坦荡忘情，临大川而永息，忧喜在色，陟崇冈以累叹。故惜逝慜时，思深之怨也；摇情荡虑，望远之伤也。伤则感遥而悼近，怨则恋始而悲终。远节弘人，且犹轸念。苦心志士，其能遣怀。是知青山之上，每多惆怅之客；白苹之野，斯见不平之人。良有以也，余少历艰虞，晩就推择。扬子甘泉之岁，潘生秋兴之年。曽无侍从之荣，顾有池笼之叹。而行藏莫寄，心迹罕并。岁月推迁，志事辽落。栖遑卑辱之地，窘束文墨之间。以此为心，心可知矣。县北有山者，即禹贡所谓岐东之荆也，岧嶤髙敞，可以远望。余簿领之暇，盖尝逰斯。俯镜八川，周睇万里。悠悠失乡县，处处尺云烟。不知悲之所集也。岁聿云暮，逰子多怀，援笔慨然，遂为赋云尔：　　眇乎忽然，高山之颠，露团团而湿草，风烈烈而鸣泉。对苍茫之寒日，听萧瑟之悲蝉，廓独处而无晤，吾凝睇乎八埏。於是繁怀载纡，积虑未豁，生远情於地表，起遥恨於天末。霜尽川长，云平野阔，恨游襟之浩荡，愤羁怨之忉怛。寂焉长想，倏若有亡，固将言而已叹，信无哀而自伤。抚余情之增轸，悼人事之多戚；曾浮促之几何？而思绪之缠邈。思何忧而不入？心何虑而不攒？虽感目之一致，终寄怀而百端。若?平原杳兮千里春，晴山沓兮万里新，迷故乡之处所，灭爱旧之声尘。愿寄言而靡托，思假翼而无因，徒极睇而尽思，终夭性而伤神。或复天高朔漠，气冷河关，汉塞鸿度，吴宫燕还，对落叶之驱寿，怨浮?之惨颜。尔?永眺无见，端居不聊（音留），怆归轩之寂寂，伤远客之悠悠。月临城晓，风送边秋，唳鹤闻兮炯不寐，凝笳动兮此夜愁。及夫寒野萧条，空山寂寥，目鄢郢而途眇，指邯郸而路遥。伤永离兮浦曲，决远送兮河桥，眺平芜之漫漫，瞻远树之迢迢。仡然直视，嗌兮魂销，形将槁木同植，心与飞蓬共飘。至如陇上从军，汉（疑）阳谪戍，插羽朝急，要鞭夜赴。黯黯塞云，苍苍关树，甘埋影於异域，暂回首於归路。魂逝兮邑里，目断兮烟雾，步将前而复留，望欲罢而还顾。睹惊尘之炊起，见征羽之将度，泉石怆而增咽，行旅悲而失措。亦有扌寿衣思妇，织锦佳人，看粉黛兮无色，视桃李兮非春。君去兮还无期，妾心兮私自悲高台四望杳无极，天涯一去何尽时？天涯兮绵绵，问道路兮将几千？朝朝暮暮绮总前，长怀此恨终永年。若夫羁旅失职之人，放逐流离之客，羌抱恨而谁诉？块缄愁而不释。於是穷泽际天，沧流拂汉，属荣悴兮时改，遇炎凉兮节换：莫不瞻草木而孤绝，向风烟而永叹。　　故夫望之为体也，数纤惨凄伊郁，惆怅不平，兴发思虑，震荡心灵。其始也，罔兮若有求而不致也，怅乎若有待而不至也。悠悠扬扬，似出天壤而步云庄；逡逡巡巡，若失其守而忘其真，群感方兴，众念始并，既情招而思引，亦目受而心倾。浩兮漫兮，终逾远兮；肆兮流兮，宕不返兮。然後精回魄乱，神ぃ恭志否，忧愤总集，莫能自止。虽刚悍武力之夫，法度礼容之士，孰不解威失毅，废纲遗纪？借使据河负海。牛山之美可游；左江右湖，京台之乐难忘。（阙）邈千秋，金石悲兮绮罗伤，顾山川以永慨，邀山月而讵央？?若羊公怆恻於岘山，孔宣悯然於曲阜，王生临远而沮气，颜子登高而白首：惟夫作圣明哲，宽和敦厚，亦复怛色愀容，丧精亏寿。故望之感人深矣，而人之激情至矣，必也念终怀始，感往悲来，沿未形而至造，思系无而生哀：此欢娱者所以易情而慨慷，达识者所以凝虑而徘徊者也。"
  },
  {
    "title": "奉和春日游苑喜雨应制",
    "author": "李峤",
    "dynasty": "唐代",
    "content": "仙跸九成台，香筵万寿杯。一旬初降雨，二月早闻雷。叶向朝隮密，花含宿润开。幸承天泽豫，无使日光催。"
  },
  {
    "title": "送司马先生",
    "author": "李峤",
    "dynasty": "唐代",
    "content": "蓬阁桃源两处分，人间海上不相闻。一朝琴里悲黄鹤，何日山头望白云。"
  },
  {
    "title": "夏晚九成宫呈同僚",
    "author": "李峤",
    "dynasty": "唐代",
    "content": "碣馆分襄野，平台架射峰。英藩信炜烨，胜地本从容。林引梧庭凤，泉归竹沼龙。小轩恒共处，长坂属相从。野席兰琴奏，山台桂酒醲.一枰移昼景，六著尽宵钟。枚藻清词律，邹谈耀辩锋。结欢良有裕，联寀愧无庸。暂悦丘中赏，还希物外踪。风烟远近至，鱼鸟去来逢。月涧横千丈，云崖列万重。树红山果熟，崖绿水苔浓。愿以西园柳，长间北岩松。"
  },
  {
    "title": "饯薛大夫护边",
    "author": "李峤",
    "dynasty": "唐代",
    "content": "荒隅时未通，副相下临戎。授律星芒动，分兵月晕空。犀皮拥青橐，象齿饰雕弓。决胜三河勇，长驱六郡雄。登山窥代北，屈指计辽东。伫见燕然上，抽毫颂武功。"
  },
  {
    "title": "晚秋喜雨",
    "author": "李峤",
    "dynasty": "唐代",
    "content": "积阳躔首夏，隆旱届徂秋。炎威振皇服，歊景暴神州。气涤朝川朗，光澄夕照浮。草木委林甸，禾黍悴原畴。国惧流金眚，人深悬磬忧。紫宸兢履薄，丹扆念推沟。望肃坛场祀，冤申囹圄囚。御车迁玉殿，荐菲撤琼羞。济窘邦储发，蠲穷井赋优。服闲云骥屏，冗术土龙修。睿感通三极，天诚贯六幽。夏祈良未拟，商祷讵为俦。穴蚁祯符应，山蛇毒影收。腾云八际满，飞雨四溟周。聚霭笼仙阙，连霏绕画楼。旱陂仍积水，涸沼更通流。晚穗萎还结，寒苗瘁复抽。九农欢岁阜，万宇庆时休。野洽如坻咏，途喧击壤讴。幸闻东李道，欣奉北场游。"
  },
  {
    "title": "兔",
    "author": "李峤",
    "dynasty": "唐代",
    "content": "上蔡应初击，平冈远不稀。目随槐叶长，形逐桂条飞。汉月澄秋色，梁园映雪辉。唯当感纯孝，郛郭引兵威。"
  },
  {
    "title": "凫",
    "author": "李峤",
    "dynasty": "唐代",
    "content": "飒沓睢阳涘，浮游汉水隈。钱飞出井见，鹤引入琴哀。李陵赋诗罢，王乔曳舄来。何当归太液，翱集动成雷。"
  },
  {
    "title": "市",
    "author": "李峤",
    "dynasty": "唐代",
    "content": "闤闠开三市，旗亭起百寻。渐离初击筑，司马正弹琴。细柳龙鳞映，长槐兔月阴。徒知观卫玉，讵肯挂秦金。"
  },
  {
    "title": "洛",
    "author": "李峤",
    "dynasty": "唐代",
    "content": "九洛韶光媚，三川物候新。花明丹凤浦，日映玉鸡津。元礼期仙客，陈王睹丽人。神龟方锡瑞，绿字重来臻。"
  },
  {
    "title": "宅",
    "author": "李峤",
    "dynasty": "唐代",
    "content": "寂寞蓬蒿径，喧喧湫隘庐。屡逢长者辙，时引故人车。孟母迁邻罢，将军辞第初。谁怜草玄处，独对一床书。"
  },
  {
    "title": "弓",
    "author": "李峤",
    "dynasty": "唐代",
    "content": "桃文称辟恶，桑质表初生。宛转雕鞬际，依稀半月明。遥弯落雁影，虚引怯猿声。徒切乌号思，攀龙遂不成。"
  },
  {
    "title": "槐",
    "author": "李峤",
    "dynasty": "唐代",
    "content": "暮律移寒火，春宫长旧栽。叶生驰道侧，花落凤庭隈。烈士怀忠触，鸿儒访业来。何当赤墀下，疏干拟三台。"
  },
  {
    "title": "萱",
    "author": "李峤",
    "dynasty": "唐代",
    "content": "屣步寻芳草，忘忧自结丛。黄英开养性，绿叶正依笼。色湛仙人露，香传少女风。还依北堂下，曹植动文雄。"
  },
  {
    "title": "鉴",
    "author": "李峤",
    "dynasty": "唐代",
    "content": "明鉴掩尘埃，含情照魏台。日中乌鹊至，花里凤凰来。玉彩疑冰彻，金辉似月开。方知乐彦辅，自有鉴人才。"
  },
  {
    "title": "素",
    "author": "李峤",
    "dynasty": "唐代",
    "content": "□□□□女，纤腰洛浦妃。□□远方望，雁足上林飞。妙夺鲛绡色，光腾月扇辉。非君下路去，谁赏故人机。"
  },
  {
    "title": "屏",
    "author": "李峤",
    "dynasty": "唐代",
    "content": "洞彻琉璃蔽，威纡屈膝回。锦中云母列，霞上织成开。山水含春动，神仙倒景来。修身兼竭节，谁识作铭才。"
  },
  {
    "title": "绫",
    "author": "李峤",
    "dynasty": "唐代",
    "content": "金缕通秦国，为裘指魏君。落花遥写雾，飞鹤近图云。马眼冰凌影，竹根雪霰文。何当画秦女，烟际坐氤氲。"
  },
  {
    "title": "晚景怅然简二三子",
    "author": "李峤",
    "dynasty": "唐代",
    "content": "楚客秋悲动，梁台夕望赊。梧桐稍下叶，山桂欲开花。气引迎寒露，光收向晚霞。长歌白水曲，空对绿池华。"
  },
  {
    "title": "二月奉教作",
    "author": "李峤",
    "dynasty": "唐代",
    "content": "柳陌莺初啭，梅梁燕始归。和风泛紫若，柔露濯青薇。日艳临花影，霞翻入浪晖。乘春重游豫，淹赏玩芳菲。"
  },
  {
    "title": "楼",
    "author": "李峤",
    "dynasty": "唐代",
    "content": "百尺重城际，千寻大道隈。汉宫井干起，吴国落星开。笛怨绿珠去，箫随弄玉来。销忧聊暇日，谁识仲宣才。"
  },
  {
    "title": "星",
    "author": "李峤",
    "dynasty": "唐代",
    "content": "蜀郡灵槎转，丰城宝剑新。将军临北塞，天子入西秦。未作三台辅，宁为五老臣。今宵颍川曲，谁识聚贤人。"
  },
  {
    "title": "闰九月九日幸总持寺登浮图应制",
    "author": "李峤",
    "dynasty": "唐代",
    "content": "闰节开重九，真游下大千。花寒仍荐菊，座晚更披莲。刹凤回雕辇，帆虹间彩旃。还将西梵曲，助入南薰弦。"
  },
  {
    "title": "鹧鸪（一作韦应物诗）",
    "author": "李峤",
    "dynasty": "唐代",
    "content": "可怜鹧鸪飞，飞向树南枝。南枝日照暖，北枝霜露滋。露滋不堪栖，使我常夜啼。愿逢云中鹤，衔我向寥廓。愿作城上乌，一年生九雏。何不旧巢住，枝弱不得去。何意道苦辛，客子常畏人。"
  },
  {
    "title": "清明日龙门游泛",
    "author": "李峤",
    "dynasty": "唐代",
    "content": "晴晓国门通，都门蔼将发。纷纷洛阳道，南望伊川阙。衍漾乘和风，清明送芬月。林窥二山动，水见千龛越。罗袂罥杨丝，香桡犯苔发。群心行乐未，唯恐流芳歇。"
  },
  {
    "title": "秋山望月酬李骑曹",
    "author": "李峤",
    "dynasty": "唐代",
    "content": "愁客坐山隈，怀抱自悠哉。况复高秋夕，明月正裴回。亭亭出迥岫，皎皎映层台。色带银河满，光含玉露开。淡云笼影度，虚晕抱轮回。谷邃凉阴静，山空夜响哀。寒催数雁过，风送一萤来。独轸离居恨，遥想故人杯。"
  },
  {
    "title": "扈从还洛呈侍从群官",
    "author": "李峤",
    "dynasty": "唐代",
    "content": "四海帝王家，两都周汉室。观风昔来幸，御气今旋跸。雷奋六合开，天行万乘出。玄冥奉时驾，白拒参戎律。后队咽笳箫，前驱严罕毕。辉光射东井，禁令横西秩。帐殿别阳秋，旌门临甲乙。将交洛城雨，稍远长安日。邙巩云外来，咸秦雾中失。孟冬霜霰下，是月农功毕。天道向归馀，皇情美阴骘。行存名岳礼，递问高年疾。祝鸟既开罗，调人更张瑟。登原采讴诵，俯谷求才术。邑罕悬磬贫，山无挂瓢逸。施恩浃寰宇，展义该文质。德泽盛轩游，哀矜深禹恤。申歌地庐骇，献寿衢尊溢。瑞色抱氤氲，寒光变萧飋.宗枝旦奭辅，侍从王刘匹。并辑蛟龙书，同簪凤凰笔。陶甄荷吹万，颂汉归明一。欢与道路长，顾随谈笑密。叨承廊庙选，谬齿夔龙弼。喜构大厦成，惭非栋隆吉。"
  },
  {
    "title": "奉教追赴九成宫途中口号",
    "author": "李峤",
    "dynasty": "唐代",
    "content": "委质承仙翰，祗命遄遥策。事偶从梁游，人非背淮客。长驱历川阜，迥眺穷原泽。郁郁桑柘繁，油油禾黍积。雨馀林气静，日下山光夕。未攀丛桂岩，犹倦飘蓬陌。行当奉麾盖，慰此劳行役。"
  },
  {
    "title": "八月奉教作",
    "author": "李峤",
    "dynasty": "唐代",
    "content": "黄叶秋风起，苍葭晓露团。鹤鸣初警候，雁上欲凌寒。月镜如开匣，云缨似缀冠。清尊对旻序，高宴有馀欢。"
  },
  {
    "title": "奉和送金城公主适西蕃应制",
    "author": "李峤",
    "dynasty": "唐代",
    "content": "汉帝抚戎臣，丝言命锦轮。还将弄机女，远嫁织皮人。曲怨关山月，妆消道路尘。所嗟秾李树，空对小榆春。"
  },
  {
    "title": "江楼感旧",
    "author": "赵嘏",
    "dynasty": "唐代",
    "content": "独上江楼思渺然，月光如水水如天。同来望月人何处？风景依稀似去年。"
  },
  {
    "title": "长安晚秋",
    "author": "赵嘏",
    "dynasty": "唐代",
    "content": "云雾凄清拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。"
  },
  {
    "title": "寒塘",
    "author": "赵嘏",
    "dynasty": "唐代",
    "content": "晓发梳临水，寒塘坐见秋。乡心正无限，一雁度南楼。"
  },
  {
    "title": "宿楚国寺有怀",
    "author": "赵嘏",
    "dynasty": "唐代",
    "content": "风动衰荷寂寞香，断烟残月共苍苍。寒生晚寺波摇壁，红堕疏林叶满床。起雁似惊南浦棹，阴云欲护北楼霜。江边松菊荒应尽，八月长安夜正长。"
  },
  {
    "title": "闻笛",
    "author": "赵嘏",
    "dynasty": "唐代",
    "content": "谁家吹笛画楼中？断续声随断续风。响遏行云横碧落，清和冷月到帘栊。兴来三弄有桓子，赋就一篇怀马融。曲罢不知人在否，余音嘹亮尚飘空。"
  },
  {
    "title": "江楼有感",
    "author": "赵嘏",
    "dynasty": "唐代",
    "content": "独上江楼思悄然，月光如水水如天。同来玩月人何在，风景依稀似去年。"
  },
  {
    "title": "长安月夜与友人话故山",
    "author": "赵嘏",
    "dynasty": "唐代",
    "content": "宅边秋水浸苔矶，日日持竿去不归。杨柳风多潮未落，蒹葭霜冷雁初飞。重嘶匹马吟红叶，却听疏钟忆翠微。今夜秦城满楼月，故人相见一沾衣。"
  },
  {
    "title": "悼亡二首",
    "author": "赵嘏",
    "dynasty": "唐代",
    "content": "一烛从风到奈何，二年衾枕逐流波。虽知不得公然泪，时泣阑干恨更多。明月萧萧海上风，君归泉路我飘蓬。门前虽有如花貌，争奈如花心不同。"
  },
  {
    "title": "经汾阳旧宅",
    "author": "赵嘏",
    "dynasty": "唐代",
    "content": "门前不改旧山河，破虏曾轻马伏波。今日独经歌舞地，古槐疏冷夕阳多。"
  },
  {
    "title": "曲江春望怀江南故人",
    "author": "赵嘏",
    "dynasty": "唐代",
    "content": "杜若洲边人未归，水寒烟暖想柴扉。故园何处风吹柳，新雁南来雪满衣。目极思随原草遍，浪高书到海门稀。此时愁望情多少，万里春流绕钓矶。"
  },
  {
    "title": "池上",
    "author": "韦应物",
    "dynasty": "唐代",
    "content": "郡中卧病久，池上一来赊。榆柳飘枯叶，风雨倒横查。"
  },
  {
    "title": "早发剡中石城寺",
    "author": "赵嘏",
    "dynasty": "唐代",
    "content": "暂息劳生树色间，平明机虑又相关。吟辞宿处烟霞去，心负秋来水石闲。竹户半开钟未绝，松枝静霁鹤初还。明朝一倍堪惆怅，回首尘中见此山。"
  },
  {
    "title": "齐安早秋",
    "author": "赵嘏",
    "dynasty": "唐代",
    "content": "流年堪惜又堪惊，砧杵风来满郡城。高鸟过时秋色动，征帆落处暮云平。思家正叹江南景，听角仍含塞北情。此日沾襟念岐路，不知何处是前程。"
  },
  {
    "title": "上令狐相公",
    "author": "赵嘏",
    "dynasty": "唐代",
    "content": "鹗在卿云冰在壶，代天才业奉訏谟。荣同伊陟传朱户，秀比王商入画图。昨夜星辰回剑履，前年风月满江湖。不知机务时多暇，犹许诗家属和无。"
  },
  {
    "title": "残句",
    "author": "赵嘏",
    "dynasty": "唐代",
    "content": "浮云悲晚翠，落日泣秋风。　（见《万花谷》。）语风双燕立，袅树百劳飞。松岛鹤归书信绝，橘州风起梦魂香。徒知六国随斤斧，莫有群儒定是非。　（题秦皇句，宣宗览之不悦。以上见《优古堂诗话》。）一千里色中秋月，十万军声半夜潮。　（《钱塘》。）梁王旧馆已秋色，珠履少年轻绣衣。　（以上见《主客图》。）池上昔游夫子凤，云间初起武侯龙。　（《述怀上令狐相公》）亭分楚寺依依树，水应公台夜夜琴。　（《送李仲赴任》）鸲鹆舞酣人自醉，琵琶声缓客初来。　（《与杜陵客同醉囗氏庄》，缺一字。）夜吟孤枕潮声近，晚过千山雪气寒。　（《江夜岁暮》）望腊早花缘树见，随岩寒水隔林闻。　（《成名年贺扬严别业圣将擢第》）宿处客尘随夜静，尘中烟水向人闲。　（《登华严寺》）太宗皇帝真长策，赚得英雄尽白头。芸台四部添新库，秘殿三年学老郎。　（《韵府》）"
  },
  {
    "title": "到家（一作杜牧诗，题作归家）",
    "author": "赵嘏",
    "dynasty": "唐代",
    "content": "童稚苦相问，归来何太迟。共谁争岁月，赢得鬓边丝。"
  },
  {
    "title": "喜张濆及第",
    "author": "赵嘏",
    "dynasty": "唐代",
    "content": "九转丹成最上仙，青天暖日踏云轩。春风贺喜无言语，排比花枝满杏园。"
  },
  {
    "title": "浙东赠李副使员外",
    "author": "赵嘏",
    "dynasty": "唐代",
    "content": "妙尽戎机佐上台，少年清苦自霜台。马嘶深竹闲宜贵，花拂朱衣美称才。早入半缘分务重，晚吟多是看山回。名高渐少翻飞伴，几度烟霄独去来。"
  },
  {
    "title": "杜陵贻杜牧侍御（一作题杜侍御别业）",
    "author": "赵嘏",
    "dynasty": "唐代",
    "content": "紫陌尘多不可寻，南溪酒熟一披襟。山高昼枕石床隐，泉落夜窗烟树深。白首寻人嗟问计，青云无路觅知音。唯君怀抱安如水，他日门墙许醉吟。"
  },
  {
    "title": "江亭晚望",
    "author": "赵嘏",
    "dynasty": "唐代",
    "content": "碧江凉冷雁来疏，闲望江云思有馀。秋馆池亭荷叶歇，野人篱落豆花初。无愁自得仙翁术，多病能忘太史书。闻说故园香稻熟，片帆归去就鲈鱼。"
  },
  {
    "title": "汉阴庭树",
    "author": "赵嘏",
    "dynasty": "唐代",
    "content": "掘沟引水浇蔬圃，插竹为篱护药苗。杨柳如丝风易乱，梅花似雪日难消。"
  },
  {
    "title": "赠王明府",
    "author": "赵嘏",
    "dynasty": "唐代",
    "content": "五柳逢秋影渐微，陶潜恋酒不知归。但存物外醉乡在，谁向人间问是非。"
  },
  {
    "title": "早出洞仙观",
    "author": "赵嘏",
    "dynasty": "唐代",
    "content": "露浓如水洒苍苔，洞口烟萝密不开。残月色低当户后，晓钟声迥隔山来。春生药圃芝犹短，夜醮斋坛鹤未回。愁是独寻归路去，人间步步是尘埃。"
  },
  {
    "title": "今年新先辈以遏密之际每有宴集必资清谈书此奉贺",
    "author": "赵嘏",
    "dynasty": "唐代",
    "content": "天上高高月桂丛，分明三十一枝风。满怀春色向人动，遮路乱花迎马红。鹤驭回飘云雨外，兰亭不在管弦中。居然自是前贤事，何必青楼倚翠空。"
  },
  {
    "title": "南园",
    "author": "韦应物",
    "dynasty": "唐代",
    "content": "清露夏天晓，荒园野气通。水禽遥泛雪，池莲迥披红。幽林讵知暑，环舟似不穷。顿洒尘喧意，长啸满襟风。"
  },
  {
    "title": "长信宫（一作孟迟诗）",
    "author": "赵嘏",
    "dynasty": "唐代",
    "content": "君恩已尽欲何归，犹有残香在舞衣。自恨身轻不如燕，春来长绕御帘飞。"
  },
  {
    "title": "春日书怀",
    "author": "赵嘏",
    "dynasty": "唐代",
    "content": "暖莺春日舌难穷，枕上愁生晓听中。应袅绿窗残梦断，杏园零落满枝风。"
  },
  {
    "title": "座上献元相公",
    "author": "赵嘏",
    "dynasty": "唐代",
    "content": "寂寞堂前日又曛，阳台去作不归云。从来闻说沙吒利，今日青娥属使君。"
  },
  {
    "title": "旅馆闻雁别友人",
    "author": "赵嘏",
    "dynasty": "唐代",
    "content": "路绕秋塘首独搔，背群燕雁正呼号。故关何处重相失，碧落有云终自高。旅宿去缄他日恨，单飞谁见此生劳。行衣湿尽千山雪，肠断金笼好羽毛。"
  },
  {
    "title": "登安陆西楼",
    "author": "赵嘏",
    "dynasty": "唐代",
    "content": "楼上华筵日日开，眼前人事只堪哀。征车自入红尘去，远水长穿绿树来。云雨暗更歌舞伴，山川不尽别离杯。无由并写春风恨，欲下郧城首重回。"
  },
  {
    "title": "杂曲歌辞。昔昔盐。水溢芙蓉沼",
    "author": "赵嘏",
    "dynasty": "唐代",
    "content": "渌沼春光后，青青草色浓。绮罗惊翡翠，暗粉妒芙蓉。云遍窗前见，荷翻镜里逢。将心托流水，终日渺无从。"
  },
  {
    "title": "代人听琴二首",
    "author": "赵嘏",
    "dynasty": "唐代",
    "content": "抱琴花夜不胜春，独奏相思泪满巾。第五指中心最恨，数声呜咽为何人。湘娥不葬九疑云，楚水连天坐忆君。惟有啼乌旧名在，忍教呜咽夜长闻。"
  },
  {
    "title": "宛陵馆冬青树（一作汉阴亭树）",
    "author": "赵嘏",
    "dynasty": "唐代",
    "content": "碧树如烟覆晚波，清秋欲尽客重过。故园亦有如烟树，鸿雁不来风雨多。"
  },
  {
    "title": "南亭",
    "author": "赵嘏",
    "dynasty": "唐代",
    "content": "孤亭影在乱花中，怅望无人此醉同。听尽暮钟犹独坐，水边襟袖起春风。"
  },
  {
    "title": "东亭柳",
    "author": "赵嘏",
    "dynasty": "唐代",
    "content": "拂水斜烟一万条，几随春色倚河桥。不知别后谁攀折，犹自风流胜舞腰。"
  },
  {
    "title": "宫乌栖",
    "author": "赵嘏",
    "dynasty": "唐代",
    "content": "宫乌栖处玉楼深，微月生檐夜夜心。香辇不回花自落，春来空佩辟寒金。"
  },
  {
    "title": "下第后归永乐里自题二首",
    "author": "赵嘏",
    "dynasty": "唐代",
    "content": "无地无媒只一身，归来空拂满床尘。尊前尽日谁相对，唯有南山似故人。玄发侵愁忽似翁，暖尘寒袖共东风。公卿门户不知处，立马九衢春影中。"
  },
  {
    "title": "泊凫矶江馆",
    "author": "赵嘏",
    "dynasty": "唐代",
    "content": "风雪晴来岁欲除，孤舟晚下意何如。月当轩色湖平后，雁断云声夜起初。傍晓管弦何处静，犯寒杨柳绕津疏。三间茅屋东溪上，归去生涯竹与书。"
  },
  {
    "title": "东归道中二首",
    "author": "赵嘏",
    "dynasty": "唐代",
    "content": "平生事行役，今日始知非。岁月老将至，江湖春未归。传家有天爵，主祭用儒衣。何必劳知己，无名亦息机。未明唤僮仆，江上忆残春。风雨落花夜，山川驱马人。星星一镜发，草草百年身。此日念前事，沧洲情更亲。"
  },
  {
    "title": "杂曲歌辞。昔昔盐。空梁落燕泥",
    "author": "赵嘏",
    "dynasty": "唐代",
    "content": "春至今朝燕，花时伴独啼。飞斜珠箔隔，语近画梁低。帷卷闲窥户，床空暗落泥。谁能长对此，双去复双栖。"
  },
  {
    "title": "赠道者",
    "author": "赵嘏",
    "dynasty": "唐代",
    "content": "华盖飘飘绿鬓翁，往来朝谒蕊珠宫。几年山下阴阳鼎，尽日涧边桃李风。野迹似云无处著，仙容如水与谁同。应怜有客外妻子，思在长生一顾中。"
  },
  {
    "title": "代人赠杜牧侍御（宣州会中）",
    "author": "赵嘏",
    "dynasty": "唐代",
    "content": "郎作东台御史时，妾长西望敛双眉。一从诏下人皆羡，岂料恩衰不自知。高阙如天萦晓梦，华筵似水隔秋期。坐来情态犹无限，更向楼前舞柘枝。"
  },
  {
    "title": "寄浔阳赵校书",
    "author": "赵嘏",
    "dynasty": "唐代",
    "content": "帘下秋江夜影空，倚楼人在月明中。不将行止问朝列，唯脱衣裳与钓翁。几处别巢悲去燕，十年回首送归鸿。那应更结庐山社，见说心闲胜远公。"
  },
  {
    "title": "山阳即席献裴中丞",
    "author": "赵嘏",
    "dynasty": "唐代",
    "content": "早年天上见清尘，今日楼中醉一春。暂肯剖符临水石，几曾焚笔动星辰。琼台雪映迢迢鹤，蓬岛波横浩浩津。好是仙家羽衣使，欲教垂涕问何人。"
  },
  {
    "title": "代人赠别",
    "author": "赵嘏",
    "dynasty": "唐代",
    "content": "月自斜窗梦自惊，衷肠中有万愁生。清猿处处三声尽，碧落悠悠一水横。平子定情词丽绝，诗人匪石誓分明。会须携手乘鸾去，箫史楼台在玉京。"
  },
  {
    "title": "岁暮江轩寄卢端公",
    "author": "赵嘏",
    "dynasty": "唐代",
    "content": "积水生高浪，长风自北时。万艘俱拥棹，上客独吟诗。路以重湖阻，心将小谢期。渚云愁正断，江雁重惊悲。笑忆游星子，歌寻罢贵池。梦来孤岛在，醉醒百忧随。戍迥烟生晚，江寒鸟过迟。问山樵者对，经雨钓船移。敢叹今留滞，犹胜曩别离。醉从陶令得，善必丈人知。道蹇才何取，恩深剑不疑。此身同岸柳，只待变寒枝。"
  },
  {
    "title": "赠歙州妓",
    "author": "赵嘏",
    "dynasty": "唐代",
    "content": "滟滟横波思有馀，庾楼明月堕云初。扬州寒食春风寺，看遍花枝尽不如。"
  },
  {
    "title": "四祖寺",
    "author": "赵嘏",
    "dynasty": "唐代",
    "content": "千株松下双峰寺，一盏灯前万里身。自为心猿不调伏，祖师元是世间人。"
  },
  {
    "title": "西江晚泊",
    "author": "赵嘏",
    "dynasty": "唐代",
    "content": "茫茫霭霭失西东，柳浦桑村处处同。戍鼓一声帆影尽，水禽飞起夕阳中。"
  },
  {
    "title": "叙事献同州侍御三首",
    "author": "赵嘏",
    "dynasty": "唐代",
    "content": "青云席中罗袜尘，白首江上吟诗人。登龙不及三千士，虚度膺门二十春。平生望断云层层，紫府杳是他人登。却应归访溪边寺，说向当时同社僧。尊前谁伴谢公游，莲岳晴来翠满楼。坐见一方金变化，独吟红药对残秋。"
  },
  {
    "title": "赠馆驿刘巡官",
    "author": "赵嘏",
    "dynasty": "唐代",
    "content": "云别青山马踏尘，负才难觅作闲人。莫言馆驿无公事，诗酒能消一半春。"
  },
  {
    "title": "题僧壁",
    "author": "赵嘏",
    "dynasty": "唐代",
    "content": "晓望疏林露满巾，碧山秋寺属闲人。溪头尽日看红叶，却笑高僧衣有尘。"
  },
  {
    "title": "入蓝关",
    "author": "赵嘏",
    "dynasty": "唐代",
    "content": "微烟已辨秦中树，远梦更依江上台。看落晚花还怅望，鲤鱼时节入关来。"
  },
  {
    "title": "忆山阳二首",
    "author": "赵嘏",
    "dynasty": "唐代",
    "content": "家在枚皋旧宅边，竹轩晴与楚波连。芰荷香绕垂鞭袖，杨柳风横弄笛船。城碍十洲烟岛路，寺临千顷夕阳川。可怜时节堪归去，花落猿啼又一年。折柳城边起暮愁，可怜春色独怀忧。伤心正叹人间事，回首更惭江上鸥。鶗鴂声中寒食雨，芙蓉花外夕阳楼。凭高满眼送清渭，去傍故山山下流。"
  },
  {
    "title": "花飞桃李蹊",
    "author": "赵嘏",
    "dynasty": "唐代",
    "content": "远期难可托，桃李自依依。花径无容迹，戎裘未下机。随风开又落，度日扫还飞。欲折枝枝赠，那知归不归。"
  },
  {
    "title": "出试日独游曲江",
    "author": "赵嘏",
    "dynasty": "唐代",
    "content": "江莎渐映花边绿，楼日自开池上春。双鹤绕空来又去，不知临水有愁人。"
  },
  {
    "title": "僧舍二首",
    "author": "赵嘏",
    "dynasty": "唐代",
    "content": "只言双鬓未蹉跎，独奈牛羊送日何。禅客不归车马去，晚檐山色为谁多。溪上禅关水木间，水南山色与僧闲。春风尽日无来客，幽磬一声高鸟还。"
  },
  {
    "title": "赠女仙",
    "author": "赵嘏",
    "dynasty": "唐代",
    "content": "水思云情小凤仙，月涵花态语如弦。不因金骨三清客，谁识吴州有洞天。"
  },
  {
    "title": "淮南丞相坐赠歌者虞姹",
    "author": "赵嘏",
    "dynasty": "唐代",
    "content": "绮筵无处避梁尘，虞姹清歌日日新。来值渚亭花欲尽，一声留得满城春。"
  },
  {
    "title": "冷日过骊山（一作孟迟诗）",
    "author": "赵嘏",
    "dynasty": "唐代",
    "content": "冷日微烟渭水愁，翠华宫树不胜秋。霓裳一曲千门锁，白尽梨园弟子头。"
  },
  {
    "title": "重阳日即事",
    "author": "赵嘏",
    "dynasty": "唐代",
    "content": "病酒坚辞绮席春，菊花空伴水边身。由来举止非闲雅，不是龙山落帽人。"
  },
  {
    "title": "十无诗寄桂府杨中丞",
    "author": "赵嘏",
    "dynasty": "唐代",
    "content": "琴酒曾将风月须，谢公名迹满江湖。不知贵拥旌旗后，犹暇怜诗爱酒无。东省南宫兴不孤，几因诗酒谬招呼。一从开署芙蓉幕，曾向风前记得无。遥闻桂水绕城隅，城上江山满画图。为问訾家洲畔月，清秋拟许醉狂无。日暮江边一小儒，空怜未有白髭须。马融已贵诸生老，犹自容窥绛帐无。一种吟诗号孔徒，沧江有客独疏愚。初筵尽辟知名士，许到风前月下无。望断南云日已晡，便应凭梦过重湖。不知自古登龙者，曾有因诗泥得无。早游门馆一樵夫，只爱吟诗傍药炉。旌旆满江身不见，思言记得颍川无。孔融襟抱称名儒，爱物怜才与世殊。今日宾阶忘姓字，当时省记荐雄无。僻爱江山俯坐隅，人间不是便为图。尊前为问神仙伴，肯向三清慰荐无。膺门不避额逢珠，绝境由来卷轴须。早忝阿戎诗友契，趋庭曾荐祢生无。"
  },
  {
    "title": "旅次商山",
    "author": "赵嘏",
    "dynasty": "唐代",
    "content": "役役依山水，何曾似问津。断崖如避马，芳树欲留人。日夕猿鸟伴，古今京洛尘。一枝甘已失，辜负故园春。"
  },
  {
    "title": "赠王先生",
    "author": "赵嘏",
    "dynasty": "唐代",
    "content": "太一真人隐翠霞，早年曾降蔡经家。羽衣使者峭于鹤，鸟爪侍娘飘若花。九鼎栏干归马齿，三山窕窈步云涯。时因弟子偷灵药，散落人间驻物华。"
  },
  {
    "title": "杂曲歌辞。昔昔盐。一去无还意",
    "author": "赵嘏",
    "dynasty": "唐代",
    "content": "良人征绝域，一去不言还。百战攻胡虏，三冬阻玉关。萧萧边马思，猎猎戍旗闲。独把千重恨，连年未解颜。"
  },
  {
    "title": "昔昔盐二十首。那能惜马蹄",
    "author": "赵嘏",
    "dynasty": "唐代",
    "content": "云中路杳杳，江畔草凄凄。妾久垂珠泪，君何惜马蹄。边风悲晓角，营月怨春鼙。未道休征战，愁眉又复低。"
  },
  {
    "title": "宛陵寓居上沈大夫二首",
    "author": "赵嘏",
    "dynasty": "唐代",
    "content": "满耳歌谣满眼山，宛陵城郭翠微间。人情已觉春长在，溪户仍将水共闲。晓色入楼红蔼蔼，夜声寻砌碧潺潺。幽云高鸟俱无事，晚伴西风醉客还。溪树参差绿可攀，谢家云水满东山。能忘天上他年贵，来结林中一日闲。醉叩玉盘歌袅袅，暖鸣幽涧鸟关关。觥筹不尽须归去，路在春风缥缈间。"
  },
  {
    "title": "杂曲歌辞。昔昔盐。恒敛千金笑",
    "author": "赵嘏",
    "dynasty": "唐代",
    "content": "玉颜恒自敛，羞出镜台前。早惑阳城客，今悲华锦筵。从军人更远，投喜鹊空传。夫婿交河北，迢迢路几千。"
  },
  {
    "title": "汾上宴别（一作许浑诗）",
    "author": "赵嘏",
    "dynasty": "唐代",
    "content": "云物如故乡，山川知异路。年来未归客，马上春色暮。一尊花下酒，残日水西树。不待管弦终，摇鞭背花去。"
  },
  {
    "title": "送权先辈归觐信安",
    "author": "赵嘏",
    "dynasty": "唐代",
    "content": "衣彩独归去，一枝兰更香。马嘶芳草渡，门掩百花塘。野色亭台晚，滩声枕簟凉。小斋松岛上，重叶覆书堂。"
  },
  {
    "title": "陪崔璞侍御和崔gC春日有怀",
    "author": "赵嘏",
    "dynasty": "唐代",
    "content": "诗家本多感，况值广陵春。暖驻含窗日，香馀醉袖尘。浮名皆有分，一笑最关身。自此容依托，清才两故人。"
  },
  {
    "title": "薛廷范从事自宣城至因赠",
    "author": "赵嘏",
    "dynasty": "唐代",
    "content": "少年从事霍嫖姚，来自枫林度柳桥。金管别筵楼灼灼，玉溪回首马萧萧。清风气调真君辈，知己风流满圣朝。独有故人愁欲死，晚檐疏雨动空瓢。"
  },
  {
    "title": "答友人",
    "author": "赵嘏",
    "dynasty": "唐代",
    "content": "诗家才子酒家仙，游宦曾依积水边。窗户动摇三岛树，琴尊安稳五湖船。罗浮道士分琼液，锦席佳人艳楚莲。今日相逢朗吟罢，满城砧杵一灯前。"
  },
  {
    "title": "送滕迈郎中赴睦州",
    "author": "赵嘏",
    "dynasty": "唐代",
    "content": "郡斋秋尽一江横，频命郎官地更清。星月去随新诏动，旌旗遥映故山明。诗寻片石依依晚，帆挂孤云杳杳轻。想到钓台逢竹马，只应歌咏伴猿声。"
  },
  {
    "title": "花园即事呈常（一作韦中丞）",
    "author": "赵嘏",
    "dynasty": "唐代",
    "content": "烟暖池塘柳覆台，百花园里看花来。烧衣焰席三千树，破鼻醒愁一万杯。不肯为歌随拍落，却因令舞带香回。山公仰尔延宾客，好傍春风次第开。"
  },
  {
    "title": "赠陈正字",
    "author": "赵嘏",
    "dynasty": "唐代",
    "content": "鲁儒今日意何如，名挂春官选籍初。野艇几曾寻水去，故山从此与云疏。吟怜受露花阴足，行觉嘶风马力馀。闻说晚心心更静，竹间依旧卧看书。"
  },
  {
    "title": "赠天卿寺神亮上人（师不下寺已五年）",
    "author": "赵嘏",
    "dynasty": "唐代",
    "content": "五看春尽此江濆，花自飘零日自曛。空有慈悲随物念，已无踪迹在人群。迎秋日色檐前见，入夜钟声竹外闻。笑指白莲心自得，世间烦恼是浮云。"
  },
  {
    "title": "重寄卢中丞",
    "author": "赵嘏",
    "dynasty": "唐代",
    "content": "贱子来还去，何人伴使君。放歌迎晚醉，指路上高云。此夜雁初至，空山雨独闻。别多头欲白，惆怅惜馀醺。"
  },
  {
    "title": "越中寺居",
    "author": "赵嘏",
    "dynasty": "唐代",
    "content": "迟客疏林下，斜溪小艇通。野桥连寺月，高竹半楼风。水静鱼吹浪，枝闲鸟下空。数峰相向绿，日夕郡城东。"
  },
  {
    "title": "秦中逢王处士",
    "author": "赵嘏",
    "dynasty": "唐代",
    "content": "万水东流去不回，先生独自负仙才。蕊宫横浪海边别，鹤翅驻云天上来。几处吹箫森羽卫，谁家残月下楼台。春风正好分琼液，乞取当时白玉杯。"
  },
  {
    "title": "和令狐补阙春日独游西街",
    "author": "赵嘏",
    "dynasty": "唐代",
    "content": "左掖初辞近侍班，马嘶寻得过街闲。映鞭柳色微遮水，随步花枝欲碍山。暖泛鸟声来席上，醉从诗句落人间。此时失意哀吟客，更觉风流不可攀。"
  },
  {
    "title": "华州座中献卢给事",
    "author": "赵嘏",
    "dynasty": "唐代",
    "content": "送迎皆到三峰下，满面烟霜满马尘。自是追攀认知己，青云不假送迎人。"
  },
  {
    "title": "商山道中（一作度商山晚静，又作净）",
    "author": "赵嘏",
    "dynasty": "唐代",
    "content": "和如春色净如秋，五月商山是胜游。当昼火云生不得，一溪萦作万重愁。"
  },
  {
    "title": "赠张濆榜头被驳落",
    "author": "赵嘏",
    "dynasty": "唐代",
    "content": "莫向花前泣酒杯，谪仙依旧是仙才。犹堪与世为祥瑞，曾到蓬山顶上来。"
  },
  {
    "title": "赠桐乡丞",
    "author": "赵嘏",
    "dynasty": "唐代",
    "content": "舟触长松岸势回，潺湲一夜绕亭台。若教靖节先生见，不肯更吟归去来。"
  },
  {
    "title": "重阳日示舍弟（时在吴门）",
    "author": "赵嘏",
    "dynasty": "唐代",
    "content": "多少乡心入酒杯，野塘今日菊花开。新霜何处雁初下，故国穷秋首正回。渐老向人空感激，一生驱马傍尘埃。侯门无路提携尔，虚共扁舟万里来。"
  },
  {
    "title": "发柏梯寺",
    "author": "赵嘏",
    "dynasty": "唐代",
    "content": "一泓秋水千竿竹，静得劳生半日身。犹有向西无限地，别僧骑马入红尘。"
  },
  {
    "title": "寻僧",
    "author": "赵嘏",
    "dynasty": "唐代",
    "content": "斜日横窗起暗尘，水边门户闭闲春。千竿竹里花枝动，只道无人似有人。"
  },
  {
    "title": "题曹娥庙",
    "author": "赵嘏",
    "dynasty": "唐代",
    "content": "青娥埋没此江滨，江树飕飗惨暮云。文字在碑碑已堕，波涛辜负色丝文。"
  },
  {
    "title": "翡翠岩",
    "author": "赵嘏",
    "dynasty": "唐代",
    "content": "芙蓉幕里千场醉，翡翠岩前半日闲。惆怅晋朝人不到，谢公抛力上东山。"
  },
  {
    "title": "陪崔璞侍御和崔(王并)春日有怀",
    "author": "赵嘏",
    "dynasty": "唐代",
    "content": "诗家本多感，况值广陵春。暖驻含窗日，香余醉袖尘。浮名皆有分，一笑最关身。自此容依托，清才两故人。"
  },
  {
    "title": "吴门梦故山",
    "author": "赵嘏",
    "dynasty": "唐代",
    "content": "心熟家山梦不迷，孤峰寒绕一条溪。秋窗觉后情无限，月堕馆娃宫树西。"
  },
  {
    "title": "灵岩寺",
    "author": "赵嘏",
    "dynasty": "唐代",
    "content": "馆娃宫伴千年寺，水阔云多客到稀。闻说春来更惆怅，百花深处一僧归。"
  },
  {
    "title": "青玉案·凌波不过横塘路",
    "author": "贺铸",
    "dynasty": "宋代",
    "content": "凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一)凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)"
  },
  {
    "title": "六州歌头·少年侠气",
    "author": "贺铸",
    "dynasty": "宋代",
    "content": "少年侠气，交结五都雄。肝胆洞，毛发耸。立谈中，死生同。一诺千金重。推翘勇，矜豪纵。轻盖拥，联飞鞚，斗城东。轰饮酒垆，春色浮寒瓮，吸海垂虹。闲呼鹰嗾犬，白羽摘雕弓，狡穴俄空。乐匆匆。似黄粱梦，辞丹凤；明月共，漾孤蓬。官冗从，怀倥偬；落尘笼，簿书丛。鶡弁如云众，供粗用，忽奇功。笳鼓动，渔阳弄，思悲翁。不请长缨，系取天骄种，剑吼西风。恨登山临水，手寄七弦桐，目送归鸿。"
  },
  {
    "title": "鹧鸪天·重过阊门万事非",
    "author": "贺铸",
    "dynasty": "宋代",
    "content": "重过阊门万事非。同来何事不同归。梧桐半死清霜后，头白鸳鸯失伴飞。原上草，露初晞。旧栖新垅两依依。空床卧听南窗雨，谁复挑灯夜补衣。"
  },
  {
    "title": "踏莎行·杨柳回塘",
    "author": "贺铸",
    "dynasty": "宋代",
    "content": "杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。返照迎潮，行云带雨。依依似与骚人语。当年不肯嫁春风，无端却被秋风误。"
  },
  {
    "title": "行路难·缚虎手",
    "author": "贺铸",
    "dynasty": "宋代",
    "content": "缚虎手，悬河口，车如鸡栖马如狗。白纶巾，扑黄尘，不知我辈可是蓬蒿人？衰兰送客咸阳道，天若有情天亦老。作雷颠，不论钱，谁问旗亭美酒斗十千？酌大斗，更为寿，青鬓长青古无有。笑嫣然，舞翩然，当垆秦女十五语如弦。遗音能记秋风曲，事去千年犹恨促。揽流光，系扶桑，争奈愁来一日却为长。"
  },
  {
    "title": "南歌子·疏雨池塘见",
    "author": "贺铸",
    "dynasty": "宋代",
    "content": "疏雨池塘见，微风襟袖知。阴阴夏木啭黄鹂，何处飞来白鹭立移时。易醉扶头酒，难逢敌手棋。日长偏与睡相宜，睡起芭蕉叶上自题诗。"
  },
  {
    "title": "西江月·携手看花深径",
    "author": "贺铸",
    "dynasty": "宋代",
    "content": "携手看花深径，扶肩待月斜廊。临分少伫已伥伥，此段不堪回想。欲寄书如天远，难销夜似年长。小窗风雨碎人肠，更在孤舟枕上。"
  },
  {
    "title": "思越人·紫府东风放夜时",
    "author": "贺铸",
    "dynasty": "宋代",
    "content": "紫府东风放夜时。步莲秾李伴人归。五更钟动笙歌散，十里月明灯火稀。香苒苒，梦依依。天涯寒尽减春衣。凤凰城阙知何处，寥落星河一雁飞。"
  },
  {
    "title": "将进酒·城下路",
    "author": "贺铸",
    "dynasty": "宋代",
    "content": "城下路，凄风露，今人犁田古人墓。岸头沙，带蒹葭，漫漫昔时流水今人家。黄埃赤日长安道，倦客无浆马无草。开函关，掩函关，千古如何不见一人闲？六国扰，三秦扫，初谓商山遗四老。驰单车，致缄书，裂荷焚芰接武曳长裾。高流端得酒中趣，深入醉乡安稳处。生忘形，死忘名。谁论二豪初不数刘伶？"
  },
  {
    "title": "子夜歌·三更月",
    "author": "贺铸",
    "dynasty": "宋代",
    "content": "三更月，中庭恰照梨花雪。梨花雪，不胜凄断，杜鹃啼血。王孙何许音尘绝，柔桑陌上吞声别。吞声别，陇头流水，替人呜咽。"
  },
  {
    "title": "绿罗裙·东风柳陌长",
    "author": "贺铸",
    "dynasty": "宋代",
    "content": "东风柳陌长，闭月花房小。应念画眉人，拂镜啼新晓。伤心南浦波，回首青门道。记得绿罗裙，处处怜芳草。"
  },
  {
    "title": "石州慢·薄雨收寒",
    "author": "贺铸",
    "dynasty": "宋代",
    "content": "薄雨收寒，斜照弄晴，春意空阔。长亭柳色才黄，远客一枝先折。烟横水际，映带几点归鸿，东风销尽龙沙雪。犹记出关来，恰如今时节。将发。画楼芳酒，红泪清歌，顿成轻别。回首经年，杳杳音尘都绝。欲知方寸，共有几许新愁？芭蕉不展丁香结。枉望断天涯，两厌厌风月。"
  },
  {
    "title": "浪淘沙·一叶忽惊秋",
    "author": "贺铸",
    "dynasty": "宋代",
    "content": "一叶忽惊秋。分付东流。殷勤为过白苹洲。洲上小楼帘半卷，应认归舟。回首恋朋游。迹去心留。歌尘萧散梦云收。惟有尊前曾见月，相伴人愁。"
  },
  {
    "title": "人南渡·兰芷满汀洲",
    "author": "贺铸",
    "dynasty": "宋代",
    "content": "兰芷满汀洲，游丝横路。罗袜尘生步，迎顾。整鬟颦黛，脉脉两情难语。细风吹柳絮，人南渡。回首旧游，山无重数。花底深朱户，何处？半黄梅子，向晚一帘疏雨。断魂分付与，春将去。"
  },
  {
    "title": "天香·烟络横林",
    "author": "贺铸",
    "dynasty": "宋代",
    "content": "烟络横林，山沉远照，迤逦黄昏钟鼓。烛映帘栊，蛩催机杼，共苦清秋风露。不眠思妇，齐应和、几声砧杵。惊动天涯倦宦，骎骎岁华行暮。当年酒狂自负，谓东君、以春相付。流浪征骖北道，客樯南浦，幽恨无人晤语。赖明月、曾知旧游处。好伴云来，还将梦去。"
  },
  {
    "title": "蝶恋花·几许伤春春复暮",
    "author": "贺铸",
    "dynasty": "宋代",
    "content": "几许伤春春复暮。杨柳清阴，偏碍游丝度。天际小山桃叶步。白头花满湔裙处。竟日微吟长短句。帘影灯昏，心寄胡琴语。数点雨声风约住。朦胧淡月云来去。"
  },
  {
    "title": "鸳鸯梦·午醉厌厌醒自晚",
    "author": "贺铸",
    "dynasty": "宋代",
    "content": "午醉厌厌醒自晚，鸳鸯春梦初惊。闲花深院听啼莺。斜阳如有意，偏傍小窗明。莫倚雕阑怀往事，吴山楚水纵横。多情人奈物无情。闲愁朝复暮，相应两潮生。"
  },
  {
    "title": "小重山·花院深疑无路通",
    "author": "贺铸",
    "dynasty": "宋代",
    "content": "花院深疑无路通。碧纱窗影下，玉芙蓉。当时偏恨五更钟。分携处，斜月小帘栊。楚梦冷沉踪。一双金缕枕，半床空。画桥临水凤城东。楼前柳，憔悴几秋风。"
  },
  {
    "title": "杵声齐·砧面莹",
    "author": "贺铸",
    "dynasty": "宋代",
    "content": "砧面莹，杵声齐。捣就征衣泪墨题。寄到玉关应万里，戍人犹在玉关西。"
  },
  {
    "title": "菩萨蛮·彩舟载得离愁动",
    "author": "贺铸",
    "dynasty": "宋代",
    "content": "彩舟载得离愁动，无端更借樵风送。波渺夕阳迟，销魂不自持。良宵谁与共，赖有窗间梦。可奈梦回时，一番新别离！"
  },
  {
    "title": "醉中真·不信芳春厌老人",
    "author": "贺铸",
    "dynasty": "宋代",
    "content": "不信芳春厌老人，老人几度送余春，惜春行乐莫辞频。巧笑艳歌皆我意，恼花颠酒拚君瞋，物情惟有醉中真。"
  },
  {
    "title": "愁风月·风清月正圆",
    "author": "贺铸",
    "dynasty": "宋代",
    "content": "风清月正圆，信是佳时节。不会长年来，处处愁风月。心将熏麝焦，吟伴寒虫切。欲遽就床眠，解带翻成结。"
  },
  {
    "title": "御街行·别东山",
    "author": "贺铸",
    "dynasty": "宋代",
    "content": "松门石路秋风扫。似不许、飞尘到。双携纤手别烟萝，红粉清泉相照。几声歌管，正须陶写，翻作伤心调。岩阴暝色归云悄。恨易失、千金笑。更逢何物可忘忧，为谢江南芳草。断桥孤驿，冷云黄叶，相见长安道。"
  },
  {
    "title": "减字浣溪沙·楼角初销一缕霞",
    "author": "贺铸",
    "dynasty": "宋代",
    "content": "楼角初销一缕霞，淡黄杨柳暗栖鸦。玉人和月摘梅花。笑捻粉香归洞户，更垂帘幕护窗纱。东风寒似夜来些。"
  },
  {
    "title": "木兰花·清琴再鼓求凰弄",
    "author": "贺铸",
    "dynasty": "宋代",
    "content": "清琴再鼓求凰弄，紫陌屡盘骄马鞚。远山眉样认心期，流水车音牵目送。归来翠被和衣拥，醉解寒生钟鼓动。此欢只许梦相亲，每向梦中还说梦。"
  },
  {
    "title": "减字浣溪沙·秋水斜阳演漾金",
    "author": "贺铸",
    "dynasty": "宋代",
    "content": "秋水斜阳演漾金，远山隐隐隔平林。几家村落几声砧。记得西楼凝醉眼，昔年风物似如今。只无人与共登临。"
  },
  {
    "title": "阳羡歌·山秀芙蓉",
    "author": "贺铸",
    "dynasty": "宋代",
    "content": "山秀芙蓉，溪明罨画。真游洞穴沧波下。临风慨想斩蛟灵。长桥千载犹横跨。解佩投簪，求田问舍。黄鸡白酒渔樵社。元龙非复少时豪，耳根洗尽功名话。"
  },
  {
    "title": "惜余春·急雨收春",
    "author": "贺铸",
    "dynasty": "宋代",
    "content": "急雨收春，斜风约水。浮红涨绿鱼文起。年年游子惜余春，春归不解招游子。留恨城隅，关情纸尾。阑干长对西曛倚。鸳鸯俱是白头时，江南渭北三千里。"
  },
  {
    "title": "忆仙姿·莲叶初生南浦",
    "author": "贺铸",
    "dynasty": "宋代",
    "content": "莲叶初生南浦，两岸绿杨飞絮。向晚鲤鱼风，断送彩帆何处？凝伫，凝伫，楼外一江烟雨。"
  },
  {
    "title": "薄幸·淡妆多态",
    "author": "贺铸",
    "dynasty": "宋代",
    "content": "淡妆多态，更的的、频回眄睐。便认得琴心先许，欲绾合欢双带。记画堂、风月逢迎、轻颦浅笑娇无奈。向睡鸭炉边，翔鸳屏里，羞把香罗暗解。自过了、烧灯后，都不见踏青挑菜。几回凭双燕，丁宁深意，往来却恨重帘碍。约何时再，正春浓酒困，人闲昼永无聊赖。厌厌睡起，犹有花梢日在。"
  },
  {
    "title": "梦江南·九曲池头三月三",
    "author": "贺铸",
    "dynasty": "宋代",
    "content": "九曲池头三月三，柳毵毵。香尘扑马喷金衔，涴春衫。苦笋鲥鱼乡味美，梦江南。阊门烟水晚风恬，落归帆。"
  },
  {
    "title": "台城游·南国本潇洒",
    "author": "贺铸",
    "dynasty": "宋代",
    "content": "南国本潇洒，六代浸豪奢。台城游冶，襞笺能赋属宫娃。云观登临清夏，璧月留连长夜，吟醉送年华。回首飞鸳瓦，却羡井中蛙。访乌衣，成白社，不容车。旧时王谢、堂前双燕过谁家？楼外河横斗挂，淮上潮平霜下，樯影落寒沙。商女篷窗罅，犹唱后庭花！"
  },
  {
    "title": "钓船归·绿净春深好染衣",
    "author": "贺铸",
    "dynasty": "宋代",
    "content": "绿净春深好染衣，际柴扉。溶溶漾漾白鸥飞。两忘机。南去北来徒自老，故人稀。夕阳长送钓船归。鳜鱼肥。"
  },
  {
    "title": "陌上郎·西津海鹘舟",
    "author": "贺铸",
    "dynasty": "宋代",
    "content": "西津海鹘舟，径度沧江雨。双舻本无情，鸦轧如人语。挥金陌上郎，化石山头妇。何物系君心，三岁扶床女。"
  },
  {
    "title": "琴调相思引·送范殿监赴黄岗",
    "author": "贺铸",
    "dynasty": "宋代",
    "content": "终日怀归翻送客，春风祖席南城陌。便莫惜离觞频卷白。动管色，催行色；动管色，催行色。何处投鞍风雨夕？临水驿，空山驿；临水驿，空山驿。纵明月相思千里隔。梦咫尺，勤书尺；梦咫尺，勤书尺。"
  },
  {
    "title": "望湘人·春思",
    "author": "贺铸",
    "dynasty": "宋代",
    "content": "厌莺声到枕，花气动帘，醉魂愁梦相半。被惜余薰，带惊剩眼，几许伤春春晚。泪竹痕鲜，佩兰香老，湘天浓暖。记小江风月佳时，屡约非烟游伴。须信鸾弦易断。奈云和再鼓，曲终人远。认罗袜无踪，旧处弄波清浅。青翰棹舣，白蘋洲畔，尽目临皋飞观。不解寄、一字相思，幸有归来双燕。"
  },
  {
    "title": "绿头鸭·玉人家",
    "author": "贺铸",
    "dynasty": "宋代",
    "content": "玉人家，画楼珠箔临津。托微风、彩箫流怨，断肠马上曾闻。宴堂开、艳妆丛里，调琴思，认歌颦。麝蜡烟浓，玉莲漏短，更衣不待酒初醺。绣屏掩、枕鸳相就，香气渐暾暾。回廊影，疏钟淡月，几许消魂？翠钗分。银笺封泪，舞鞋从此生尘。任兰舟载将离恨，转南浦，背西曛。记取明年，蔷薇谢后，佳期应未误行云。凤城远、楚梅香嫩，先寄一枝春。青门外，只凭芳草，寻访郎君。"
  },
  {
    "title": "病后登快哉亭",
    "author": "贺铸",
    "dynasty": "宋代",
    "content": "经雨清蝉得意鸣，征尘断处见归程。病来把酒不知厌，梦后倚楼无限情。鸦带斜阳投古刹，草将野色入荒城。故园又负黄华约，但觉秋风发上生。"
  },
  {
    "title": "捣练子·望书归",
    "author": "贺铸",
    "dynasty": "宋代",
    "content": "边堠远，置邮稀。附与征衣衬铁衣。连夜不妨频梦见，过年惟望得书归。"
  },
  {
    "title": "晚云高",
    "author": "贺铸",
    "dynasty": "宋代",
    "content": "秋尽江南叶未凋。晚云高。青山隐隐水迢迢。接亭皋。二十四桥明月夜，弭兰桡。玉人何处教吹箫。可怜宵。"
  },
  {
    "title": "捣练子·夜捣衣",
    "author": "贺铸",
    "dynasty": "宋代",
    "content": "收锦字，下鸳机，净拂床砧夜捣衣。马上少年今健否？过瓜时见雁南归。"
  },
  {
    "title": "花想容（武陵春）",
    "author": "贺铸",
    "dynasty": "宋代",
    "content": "南国佳人推阿秀，歌醉几相逢。云想衣裳花想容。春未抵情浓。津亭回首青楼远，帘箔更重重。今夜扁舟泪不供。犹听隔江钟。"
  },
  {
    "title": "夜如年·斜月下",
    "author": "贺铸",
    "dynasty": "宋代",
    "content": "斜月下，北风前。万杵千砧捣欲穿。不为捣衣勤不睡，破除今夜夜如年。"
  },
  {
    "title": "凤求凰",
    "author": "贺铸",
    "dynasty": "宋代",
    "content": "园林幂翠，燕寝凝香。华池缭绕飞廊。坐按吴娃清丽，楚调圆长。歌阑横流美眄，乍疑生、绮席辉光。文园属意，玉觞交劝，宝瑟高张。南薰难销幽恨，金徽上，殷勤彩凤求凰。便许卷收行雨，不恋高唐。东山胜游在眼，待纫兰、撷菊相将。双栖安隐，五云溪是故乡。"
  },
  {
    "title": "天门谣·牛渚天门险",
    "author": "贺铸",
    "dynasty": "宋代",
    "content": "牛渚天门险，限南北、七雄豪占。清雾敛，与闲人登览。待月上潮平波滟滟，塞管轻吹新《阿滥》。风满槛，历历数，西州更点。"
  },
  {
    "title": "忆秦娥·晓朦胧",
    "author": "贺铸",
    "dynasty": "宋代",
    "content": "晓朦胧，前溪百鸟啼匆匆。啼匆匆。凌波人去，拜月楼空。去年今日东门东，鲜妆辉映桃花红。桃花红。吹开吹落，一任东风。"
  },
  {
    "title": "减字浣溪沙·闲把琵琶旧谱寻",
    "author": "贺铸",
    "dynasty": "宋代",
    "content": "闲把琵琶旧谱寻，四弦声怨却沉吟。燕飞人静画堂深。欹枕有时成雨梦，隔帘无处说春心。一从灯夜到如今。"
  },
  {
    "title": "罗敷歌·自怜楚客悲秋思",
    "author": "贺铸",
    "dynasty": "宋代",
    "content": "自怜楚客悲秋思，难写丝桐。目断书鸿。平淡江山落照中。谁家水调声声怨，黄叶西风。罨画桥东。十二玉楼空更空。"
  },
  {
    "title": "芳草渡",
    "author": "贺铸",
    "dynasty": "宋代",
    "content": "留征辔，送离杯。羞泪下，捻青梅。低声问道几时回。秦筝雁促，此夜为谁排。君去也，远蓬莱。千里地，信音乖。相思成病底情怀。和烦恼，寻个便，送将来。"
  },
  {
    "title": "画眉郎·雪絮雕章",
    "author": "贺铸",
    "dynasty": "宋代",
    "content": "雪絮雕章，梅粉华妆。小芒台、榧机罗缃素，古铜蟾砚滴。金雕琴荐，玉燕钗梁。五马徘徊长路，漫非意，凤求凰。认兰情、自有怜才处，似题桥贵客，栽花潘令，真画眉郎。"
  },
  {
    "title": "江城子",
    "author": "贺铸",
    "dynasty": "宋代",
    "content": "麝熏微度绣芙容。翠衾重。画堂空。前夜偷期，相见却匆匆。心事两知何处问，依约是，梦中逢。坐疑行听竹窗风。出帘栊。杳无踪。已过黄昏，才动寺楼钟。暮雨不来春又去，花满地，月朦胧。"
  },
  {
    "title": "小重山",
    "author": "李清照",
    "dynasty": "宋代",
    "content": "春到长门春草青，红梅些子破，未开匀。碧云笼碾玉成尘，留晓梦，惊破一瓯春。花影压重门，疏帘铺淡月，好黄昏。二年三度负东君，归来也，著意过今春。"
  },
  {
    "title": "诉衷情·乔家深闭郁金堂",
    "author": "贺铸",
    "dynasty": "宋代",
    "content": "乔家深闭郁金堂。朝镜事梅妆。云鬟翠钿浮动，微步拥钗梁。情尚秘，色犹庄。递瞻相。弄丝调管，时误新声，翻试周郎。"
  },
  {
    "title": "鹤冲天",
    "author": "周邦彦",
    "dynasty": "宋代",
    "content": "白角簟，碧纱厨。梅雨乍晴初。谢家池畔正清虚。香散嫩芙蕖。日流金，风解愠。一弄素琴歌舞。慢摇纨扇诉花笺。吟待晚凉天。"
  },
  {
    "title": "浣溪沙·楼角初消一缕霞",
    "author": "贺铸",
    "dynasty": "宋代",
    "content": "楼角初消一缕霞，淡黄杨柳暗栖鸦，玉人和月摘梅花。笑捻粉香归洞户，更垂帘幕护窗纱，东风寒似夜来些。"
  },
  {
    "title": "减字浣溪沙·清浅陂塘藕叶干",
    "author": "贺铸",
    "dynasty": "宋代",
    "content": "清浅陂塘藕叶乾。细风疏雨鹭鸶寒。半垂帘幕倚阑干。惆怅窃香人不见，几回憔悴后庭兰。行云可是渡江难。"
  },
  {
    "title": "诉衷情（二之一）",
    "author": "贺铸",
    "dynasty": "宋代",
    "content": "不堪回首卧云乡。羁宦负清狂。年来镜湖风月，鱼鸟两相忘。秦塞险，楚山苍。更斜阳，画桥流水，曾见扁舟，几度刘郎。"
  },
  {
    "title": "更漏子·独倚楼",
    "author": "贺铸",
    "dynasty": "宋代",
    "content": "上东门，门外柳。赠别每烦纤手。一叶落，几番秋。江南独倚楼。曲阑干，凝伫久。薄暮更堪搔首。无际恨，见闲愁。侵寻天尽头。"
  },
  {
    "title": "小梅花",
    "author": "贺铸",
    "dynasty": "宋代",
    "content": "思前别。记时节。美人颜色如花发。美人归。天一涯。娟娟姮娥，三五满还亏。翠眉蝉鬓生离诀。遥望青楼心欲绝。梦中寻。卧巫云。觉来珠泪，滴向湘水深。愁无已。奏绿绮。历历高山与流水。妙通神。绝知音。不知暮雨朝云、何山岑。相思无计堪相比。珠箔雕阑几千里。漏将分。月窗明。一夜梅花忽开、疑是君。"
  },
  {
    "title": "减字木兰花",
    "author": "贺铸",
    "dynasty": "宋代",
    "content": "冷香浮动。望处欲生胡蝶梦。晓日曈昽。愁见凝酥暖渐融。鼓催歌送。芳酒一尊谁与共。寂寞墙东。门掩黄昏满院风。"
  },
  {
    "title": "望长安",
    "author": "贺铸",
    "dynasty": "宋代",
    "content": "排办张灯春事早。十二都门。物色宜新晓。金犊车轻玉骢小。拂头杨柳穿驰道。莼羹鲈鲙非吾好。去国讴吟，半落江南调。满眼青山恨西照。长安不见令人老。"
  },
  {
    "title": "风流子",
    "author": "贺铸",
    "dynasty": "宋代",
    "content": "何处最难忘。方豪健，放乐五云乡。彩笔赋诗，禁池芳草，香鞯调马，辇路垂杨。绮筵上，扇偎歌黛浅，汗浥舞罗香。兰烛伴归，绣轮同载，闭花别馆，隔水深坊。零落少年场。琴心漫流怨，带眼偷长。无奈占床燕月，侵鬓吴霜。念北里音尘，鱼封永断。便桥烟雨，鹤表相望。好在后庭桃李，应记刘郎。"
  },
  {
    "title": "罗敷歌（采桑子·五之一）",
    "author": "贺铸",
    "dynasty": "宋代",
    "content": "高楼帘卷秋风里，目送斜阳。衾枕遗香。今夜还如昨夜长。玉人望月销凝处，应在西厢。关掩兰堂。惟有纱灯伴绣床。"
  },
  {
    "title": "换追风",
    "author": "贺铸",
    "dynasty": "宋代",
    "content": "掌上香罗六寸弓。拥容胡旋一盘中。目成心许两匆匆。别夜可怜长共月，当时曾约换追风。草生金埒画堂空。"
  },
  {
    "title": "浪淘沙（四之四）",
    "author": "贺铸",
    "dynasty": "宋代",
    "content": "雨过碧云秋。烟草汀洲。远山相对一眉愁。可惜芳年桥畔柳，不系兰舟。为问木兰舟。何处淹留。相思今夜忍登楼。楼下谁家歌水调。明月杨州。"
  },
  {
    "title": "烛影摇红·波影翻帘",
    "author": "贺铸",
    "dynasty": "宋代",
    "content": "波影翻帘，泪痕凝蜡青山馆。故人千里念佳期，襟佩如相款。惆怅更长梦短。但衾枕、余芬剩暖。半窗斜月，照人肠断，啼乌不管。"
  },
  {
    "title": "游少年（同前）",
    "author": "贺铸",
    "dynasty": "宋代",
    "content": "谁爱松陵水似天。画船听雨奈无眠。清风明月休论价，卖与愁人直几钱。挥醉笔，扫吟笺。一时朋辈饮中仙。白头□□江湖上，袖手低回避少年。"
  },
  {
    "title": "忆仙姿·江上潮回风细",
    "author": "贺铸",
    "dynasty": "宋代",
    "content": "江上潮回风细。红袖倚楼凝睇。天际认归舟，但见平林如荠。迢递。迢递。人更远于天际。"
  },
  {
    "title": "唤春愁",
    "author": "贺铸",
    "dynasty": "宋代",
    "content": "天与多情不自由。占风流。云闲草远絮悠悠。唤春愁。试作小妆窥镜，淡蛾羞。夕阳独倚水边楼。认归舟。"
  },
  {
    "title": "清平乐（二之一）",
    "author": "贺铸",
    "dynasty": "宋代",
    "content": "林皋叶脱。楼下清江阔。船里琵琶捍拨。弹断么弦再抹。夜潮洲渚生寒。城头星斗阑干。忍话旧游新梦，三千里外长安。"
  },
  {
    "title": "定情曲（春愁）",
    "author": "贺铸",
    "dynasty": "宋代",
    "content": "沈水浓熏，梅粉淡妆，露华鲜映春晓。浅颦轻笑。真物外，一种闲花风调。可待合欢翠被，不见忘忧芳草。拥膝浑忘羞，回身就郎抱。两点灵犀心颠倒。念乐事稀逢，归期须早。五云闻道。星桥畔、油壁车迎苏小。引领西陵自远，摧手东山偕老。殷勤制、双凤新声，定情永为好。"
  },
  {
    "title": "铜人捧露盘引（凌歊）",
    "author": "贺铸",
    "dynasty": "宋代",
    "content": "控沧江。排青嶂，燕台凉。驻彩仗、乐未渠央。岩花磴蔓，妒千门、珠翠倚新妆。舞闲歌悄，恨风流、不管余香。繁华梦，惊俄顷，佳丽地，指苍茫。寄一笑、何与兴亡。时船载酒，赖使君、相对两胡床。缓调清管，更为侬、三弄斜阳。"
  },
  {
    "title": "宿芥塘佛祠",
    "author": "贺铸",
    "dynasty": "宋代",
    "content": "壁间得魏湘、毕平仲、张士宗回所留字，皆吾故人也。青青麰麦欲抽芒，浩荡东风晚更狂。微径断桥寻古寺，短篱高树隔横塘。开门未扫杨花雨，待晚先烧柏子香。底许暂忘行役倦，故人题字满长廊。"
  },
  {
    "title": "断湘弦（万年欢）",
    "author": "贺铸",
    "dynasty": "宋代",
    "content": "淑质柔情，靓妆艳笑，未容桃李争妍。红粉墙东，曾记窥宋三年。不间云朝雨暮，向西楼、南馆留连。何尝信，美景良辰，赏心乐事难全。青门解袂，画桥回首，初沈汉佩，永断湘弦。漫写浓愁幽恨，封寄鱼笺。拟话当时旧好，问同谁、与醉尊前。除非是，明月清风，向人今夜依然。"
  },
  {
    "title": "下水船",
    "author": "贺铸",
    "dynasty": "宋代",
    "content": "芳草青门路。还拂京尘东去。回想当年离绪。送君南浦。愁几许。尊酒流连薄暮。帘卷津楼风雨。凭阑语。草草蘅皋赋。分首惊鸿不驻。灯火虹桥，难寻弄波微步。漫凝伫。莫怨无情流水，明月扁舟何处。"
  },
  {
    "title": "惜奴娇",
    "author": "贺铸",
    "dynasty": "宋代",
    "content": "玉立佳人，韵不减、吴苏小。赋深情、华年韵妙。叠鼓新歌，最能作、江南调。缥缈。似阳台。娇云弄晓。有客临风，梦后拟、池塘草。竟装怀、□愁多少。绿绮芳尊，映花月、东山道。正要。个卿卿、嫣然一笑。"
  },
  {
    "title": "摊破浣溪沙",
    "author": "贺铸",
    "dynasty": "宋代",
    "content": "曲磴斜阑出翠微。西州回首思依依。风物宛然长在眼，只人非。绿树隔巢黄鸟并，沧洲带雨白鸥飞。多谢子规啼劝我，不如归。"
  },
  {
    "title": "楼下柳（天香）",
    "author": "贺铸",
    "dynasty": "宋代",
    "content": "满马京□，装怀春思，翩然笑度江南。白鹭芳洲，青蟾雕舰，胜游三月初三。舞裙溅水，浴兰佩、绿梁纤纤。归路要同步障，迎风会卷珠帘。离觞未容半酣。恨乌樯、已张轻帆。秋鬓重来淮上，几换新蟾。楼下会看细柳，正摇落清霜拂画檐。树犹如此，人何以堪。"
  },
  {
    "title": "爱孤云",
    "author": "贺铸",
    "dynasty": "宋代",
    "content": "闲爱孤云静爱僧。得良朋。清时有味是无能。矫聋丞。况复早年豪纵过，病婴仍。如今痴钝似寒蝇。醉懵腾。"
  },
  {
    "title": "第一花（同前）",
    "author": "贺铸",
    "dynasty": "宋代",
    "content": "豆蔻梢头莫漫夸。春风十里旧繁华。金楼玉蕊皆殊艳，别有倾城第一花。青雀舫，紫云车。暗期归路指烟霞。无端却似堂前燕，飞入寻常百姓家。"
  },
  {
    "title": "题兰陵王碑阴",
    "author": "贺铸",
    "dynasty": "宋代",
    "content": "齐室生武贤，兰陵乃颇牧。析瓜飨虎士，餍饫比粱肉。金墉免胄战，破阵何神速。乐府有遗声，当歌凯旋曲。盘宗既不寿，霸祚宜尔促。十代六百年，人间换陵谷。荒途接幽垅，谁复禁樵牧。窆石半欹摧，钩锄断鳌足。苍苔蚀瑑刻，仰睇眩尘目。操翰无愧辞，千言不为辱。流湍啮马鬣，客土日危蹙。霪潦并年间，弥漫即川陆。昔多万两送，今无一抔筑。人生妄区别，共尽同草木。何待雍门弹，令君泪盈匊。"
  },
  {
    "title": "惜双双",
    "author": "贺铸",
    "dynasty": "宋代",
    "content": "皎镜平湖三十里。碧玉山围四际。莲荡香风里。彩鸳鸯觉双飞起。明月多情随柁尾。偏照空床翠被。回首笙歌地。醉更衣处长相记。"
  },
  {
    "title": "天门谣",
    "author": "贺铸",
    "dynasty": "宋代",
    "content": "牛诸天门险，限南北七豪雄占。清雾敛，与闲人登览。待月上潮平波滟滟。塞管轻软新阿滥。风满槛，历历数西州更点。"
  },
  {
    "title": "减字浣溪沙（十五之四）",
    "author": "贺铸",
    "dynasty": "宋代",
    "content": "烟柳春梢蘸晕黄。井阑风绰小桃香。觉时帘幕又斜阳。望处定无千里眼，断来能有几回肠。少年禁取恁凄凉。"
  },
  {
    "title": "于飞乐",
    "author": "贺铸",
    "dynasty": "宋代",
    "content": "日薄云融。满城罗绮芳丛。一枝粉淡香浓。几销魂。偏健羡、紫蝶黄蜂。繁华梦断，酒醒来、扫地春空。武陵原、回头何处。情随流水无穷。寄两行清泪，想几许残红。惜花人老，年年奈、依旧东风。"
  },
  {
    "title": "木兰花（二之一）",
    "author": "贺铸",
    "dynasty": "宋代",
    "content": "朝来著眼沙头认。五两竿摇风色顺。佳期学取弄潮儿。人纵无情潮有信。纷纷花雨红成阵。冷酒青梅寒食近。漫将江水比闲愁，水尽江头愁不尽。"
  },
  {
    "title": "清平乐（三之三）",
    "author": "贺铸",
    "dynasty": "宋代",
    "content": "厌厌别酒。更执纤纤手。指似归期庭下柳。一叶西风前后。无端不系孤舟。载将多少离愁。又是十分明月，照人两处登楼。"
  },
  {
    "title": "蕙清风",
    "author": "贺铸",
    "dynasty": "宋代",
    "content": "何许最悲秋，凄风残照。临水复登山，莞然西笑。车马几番尘，自古长安道。问谁是、后来年少。飞集两悠悠，江滨海岛。乘雁与又凫，强分多少。传语酒家胡，岁晚从吾好。待做个、醉乡遗老。"
  },
  {
    "title": "减字浣溪沙（十五之二）",
    "author": "贺铸",
    "dynasty": "宋代",
    "content": "三扇屏山匝象床。背灯偷解素罗裳。粉肌和汗自生香。易失旧欢劳蝶梦，难禁新恨费鸾肠。今宵风月两相忘。"
  },
  {
    "title": "点绛唇·一幅霜绡",
    "author": "贺铸",
    "dynasty": "宋代",
    "content": "一幅霜绡，麝煤熏腻纹丝缕。掩妆无语。的是销凝处。薄暮兰桡，漾下苹花渚。风留住。绿杨归路。燕子西飞去。"
  },
  {
    "title": "掩萧斋",
    "author": "贺铸",
    "dynasty": "宋代",
    "content": "落日逢迎朱雀街。共乘青舫度秦淮。笑拈飞絮罥金钗。洞户华灯归别馆，碧梧红药掩萧斋。顾随明月入君怀。"
  },
  {
    "title": "薄幸",
    "author": "贺铸",
    "dynasty": "宋代",
    "content": "艳真多态。更的的、频回眄睐。便认得、琴心相许，与写宜男双带。记画堂、斜月朦胧，轻颦微笑娇无奈。便翡翟屏开，芙蓉帐掩，与把香罗偷解。自过了收灯后，都不见、踏青挑菜。几回凭双燕，丁宁深意，往来翻恨重帘碍。约何时再。正春浓酒暖，人闲昼永无聊赖。厌厌睡起，犹有花梢日在。"
  },
  {
    "title": "翦朝霞（牡丹同前）",
    "author": "贺铸",
    "dynasty": "宋代",
    "content": "云弄轻阴谷雨干。半垂油幕护残寒。化工著意呈新巧，翦刻朝霞饤露盘。辉锦绣，掩芝兰。开元天宝盛长安。沈香亭子钩阑畔，偏得三郎带笑看。"
  },
  {
    "title": "题芭蕉叶",
    "author": "贺铸",
    "dynasty": "宋代",
    "content": "十亩荒池涨绿萍，南风不见芰荷生。隔窗赖有芭蕉叶，未负潇湘夜雨声。"
  },
  {
    "title": "问内",
    "author": "贺铸",
    "dynasty": "宋代",
    "content": "庚伏压蒸暑，细君弄咸缕。乌绨百结裘，茹茧加弥补。劳问汝何为，经营特先期。妇工乃我职，一日安敢堕。尝闻古俚语，君子毋见嗤。瘿女将有行，始求然艾医。须衣待僵冻，何异斯人痴。蕉葛此时好，冰霜非所宜。"
  },
  {
    "title": "茅塘马上",
    "author": "贺铸",
    "dynasty": "宋代",
    "content": "壮图忽忽负当年，回羡农儿过我贤。水落陂塘秋日薄，仰眠牛背看青天。"
  },
  {
    "title": "淮上与友人别",
    "author": "郑谷",
    "dynasty": "唐代",
    "content": "扬子江头杨柳春，杨花愁杀渡江人。数声风笛离亭晚，君向潇湘我向秦。"
  },
  {
    "title": "莲叶",
    "author": "郑谷",
    "dynasty": "唐代",
    "content": "移舟水溅差差绿，倚槛风摆柄柄香。多谢浣纱人未折，雨中留得盖鸳鸯。"
  },
  {
    "title": "鹧鸪",
    "author": "郑谷",
    "dynasty": "唐代",
    "content": "暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子乍闻征袖湿，佳人才唱翠眉低。相呼相应湘江阔，苦竹丛深日向西。"
  },
  {
    "title": "淮上渔者",
    "author": "郑谷",
    "dynasty": "唐代",
    "content": "白头波上白头翁，家逐船移江浦风。(江浦风 一和：浦浦风)一尺鲈鱼新钓得，儿孙吹火荻花中。"
  },
  {
    "title": "中秋",
    "author": "郑谷",
    "dynasty": "唐代",
    "content": "清香闻晓莲，水国雨馀天。天气正得所，客心刚悄然。乱兵何日息，故老几人全。此际难消遣，从来未学禅。"
  },
  {
    "title": "席上贻歌者",
    "author": "郑谷",
    "dynasty": "唐代",
    "content": "花月楼台近九衢，清歌一曲倒金壶。座中亦有江南客，莫向春风唱鹧鸪。"
  },
  {
    "title": "中年",
    "author": "郑谷",
    "dynasty": "唐代",
    "content": "漠漠秦云淡淡天，新年景象入中年。情多最恨花无语，愁破方知酒有权。苔色满墙寻故第，雨声一夜忆春田。衰迟自喜添诗学，更把前题改数联。"
  },
  {
    "title": "雪中偶题",
    "author": "郑谷",
    "dynasty": "唐代",
    "content": "乱飘僧舍茶烟湿，密洒歌楼酒力微。江上晚来堪画处，渔人披得一蓑归。"
  },
  {
    "title": "卷末偶题三首",
    "author": "郑谷",
    "dynasty": "唐代",
    "content": "一卷疏芜一百篇，名成未敢暂忘筌。何如海日生残夜，一句能令万古传。七岁侍行湖外去，岳阳楼上敢题诗。如今寒晚无功业，何以胜任国士知。一第由来是出身，垂名俱为国风陈。此生若不知骚雅，孤宦如何作近臣。"
  },
  {
    "title": "慈恩寺偶题",
    "author": "郑谷",
    "dynasty": "唐代",
    "content": "往事悠悠添浩叹，劳生扰扰竟何能。故山岁晚不归去，高塔晴来独自登。林下听经秋苑鹿，江边扫叶夕阳僧。吟馀却起双峰念，曾看庵西瀑布冰。"
  },
  {
    "title": "和知己秋日伤怀",
    "author": "郑谷",
    "dynasty": "唐代",
    "content": "流水歌声共不回，去年天气旧亭台。梁尘寂寞燕归去，黄蜀葵花一朵开。"
  },
  {
    "title": "荔枝",
    "author": "郑谷",
    "dynasty": "唐代",
    "content": "平昔谁相爱，骊山遇贵妃。枉教生处远，愁见摘来稀。晚夺红霞色，晴欺瘴日威。南荒何所恋，为尔即忘归。"
  },
  {
    "title": "曲江红杏",
    "author": "郑谷",
    "dynasty": "唐代",
    "content": "遮莫江头柳色遮，日浓莺睡一枝斜。女郎折得殷勤看，道是春风及第花。"
  },
  {
    "title": "为人题",
    "author": "郑谷",
    "dynasty": "唐代",
    "content": "泪湿孤鸾晓镜昏，近来方解惜青春。杏花杨柳年年好，不忍回看旧写真。"
  },
  {
    "title": "寂寞",
    "author": "郑谷",
    "dynasty": "唐代",
    "content": "江郡人稀便是村，踏青天气欲黄昏。春愁不破还成醉，衣上泪痕和酒痕。"
  },
  {
    "title": "江际",
    "author": "郑谷",
    "dynasty": "唐代",
    "content": "杳杳渔舟破暝烟，疏疏芦苇旧江天。那堪流落逢摇落，可得潸然是偶然。万顷白波迷宿鹭，一林黄叶送残蝉。兵车未息年华促，早晚闲吟向浐川。"
  },
  {
    "title": "越鸟",
    "author": "郑谷",
    "dynasty": "唐代",
    "content": "背霜南雁不到处，倚棹北人初听时。梅雨满江春草歇，一声声在荔枝枝。"
  },
  {
    "title": "侯家鹧鸪",
    "author": "郑谷",
    "dynasty": "唐代",
    "content": "江天梅雨湿江蓠，到处烟香是此时。苦竹岭无归去日，海棠花落旧栖枝。春宵思极兰灯暗，晓月啼多锦幕垂。唯有佳人忆南国，殷勤为尔唱愁词。"
  },
  {
    "title": "华山",
    "author": "郑谷",
    "dynasty": "唐代",
    "content": "峭仞耸巍巍，晴岚染近畿。孤高不可状，图写尽应非。绝顶神仙会，半空鸾鹤归。云台分远霭，树谷隐斜晖。坠石连村响，狂雷发庙威。气中寒渭阔，影外白楼微。云对莲花落，泉横露掌飞。乳悬危磴滑，樵彻上方稀。淡泊生真趣，逍遥息世机。野花明涧路，春藓涩松围。远洞时闻磬，群僧昼掩扉。他年洗尘骨，香火愿相依。"
  },
  {
    "title": "江行",
    "author": "郑谷",
    "dynasty": "唐代",
    "content": "漂泊病难任，逢人泪满襟。关东多事日，天末未归心。夜雨荆江涨，春云郢树深。殷勤听渔唱，渐次入吴音。"
  },
  {
    "title": "槐花",
    "author": "郑谷",
    "dynasty": "唐代",
    "content": "毵毵金蕊扑晴空，举子魂惊落照中。今日老郎犹有恨，昔年相虐十秋风。"
  },
  {
    "title": "偶书",
    "author": "郑谷",
    "dynasty": "唐代",
    "content": "承时偷喜负明神，务实那能得庇身。不会苍苍主何事，忍饥多是力耕人。"
  },
  {
    "title": "峡中尝茶",
    "author": "郑谷",
    "dynasty": "唐代",
    "content": "蔟蔟新英摘露光，小江园里火煎尝。吴僧漫说鸦山好，蜀叟休夸鸟觜香。合座半瓯轻泛绿，开缄数片浅含黄。鹿门病客不归去，酒渴更知春味长。"
  },
  {
    "title": "旅寓洛南村舍",
    "author": "郑谷",
    "dynasty": "唐代",
    "content": "村落清明近，秋千稚女夸。春阴妨柳絮，月黑见梨花。白鸟窥鱼网，青帘认酒家。幽栖虽自适，交友在京华。"
  },
  {
    "title": "多情",
    "author": "郑谷",
    "dynasty": "唐代",
    "content": "赋分多情却自嗟，萧衰未必为年华。睡轻可忍风敲竹，饮散那堪月在花。薄宦因循抛岘首，故人流落向天涯。莺春雁夜长如此，赖是幽居近酒家。"
  },
  {
    "title": "高蟾先辈以诗笔相示抒成寄酬",
    "author": "郑谷",
    "dynasty": "唐代",
    "content": "张生故国三千里，知者唯应杜紫微。君有君恩秋后叶，可能更羡谢玄晖。"
  },
  {
    "title": "苔钱",
    "author": "郑谷",
    "dynasty": "唐代",
    "content": "春红秋紫绕池台，个个圆如济世财。雨后无端满穷巷，买花不得买愁来。"
  },
  {
    "title": "蜡烛",
    "author": "郑谷",
    "dynasty": "唐代",
    "content": "仙漏迟迟出建章，宫帘不动透清光。金闱露白新裁诏，画阁春红正试妆。泪滴杯盘何所恨，烬飘兰麝暗和香。多情更有分明处，照得歌尘下燕梁。"
  },
  {
    "title": "黯然",
    "author": "郑谷",
    "dynasty": "唐代",
    "content": "搢绅奔避复沦亡，消息春来到水乡。屈指故人能几许，月明花好更悲凉。"
  },
  {
    "title": "山鸟",
    "author": "郑谷",
    "dynasty": "唐代",
    "content": "惊飞失势粉墙高，好个声音好羽毛。小婢不须催柘弹，且从枝上吃樱桃。"
  },
  {
    "title": "黄莺",
    "author": "郑谷",
    "dynasty": "唐代",
    "content": "春云薄薄日辉辉，宫树烟深隔水飞。应为能歌系仙籍，麻姑乞与女真衣。"
  },
  {
    "title": "送徐涣端公南归",
    "author": "郑谷",
    "dynasty": "唐代",
    "content": "青衿离白社，朱绶始言归。此去应多羡，初心尽不违。江帆和日落，越鸟近乡飞。一路春风里，杨花雪满衣。"
  },
  {
    "title": "贺进士骆用锡登第",
    "author": "郑谷",
    "dynasty": "唐代",
    "content": "苦辛垂二纪，擢第却沾裳。春榜到春晚，一家荣一乡。题名登塔喜，醵宴为花忙。好是东归日，高槐蕊半黄。"
  },
  {
    "title": "采桑",
    "author": "郑谷",
    "dynasty": "唐代",
    "content": "晓陌携笼去，桑林路隔淮。何如斗百草，赌取凤凰钗。"
  },
  {
    "title": "望湘亭",
    "author": "郑谷",
    "dynasty": "唐代",
    "content": "湘水似伊水，湘人非故人。登临独无语，风柳自摇春。"
  },
  {
    "title": "久不得张乔消息",
    "author": "郑谷",
    "dynasty": "唐代",
    "content": "天末去程孤，沿淮复向吴。乱离何处甚，安稳到家无。树尽云垂野，樯稀月满湖。伤心绕村落，应少旧耕夫。"
  },
  {
    "title": "春阴",
    "author": "郑谷",
    "dynasty": "唐代",
    "content": "推琴当酒度春阴，不解谋生只解吟。舞蝶歌莺莫相试，老郎心是老僧心。"
  },
  {
    "title": "荔枝树",
    "author": "郑谷",
    "dynasty": "唐代",
    "content": "二京曾见画图中，数本芳菲色不同。孤棹今来巴徼外，一枝烟雨思无穷。夜郎城近含香瘴，杜宇巢低起暝风。肠断渝泸霜霰薄，不教叶似灞陵红。"
  },
  {
    "title": "长江县经贾岛墓",
    "author": "郑谷",
    "dynasty": "唐代",
    "content": "水绕荒坟县路斜，耕人讶我久咨嗟。重来兼恐无寻处，落日风吹鼓子花。"
  },
  {
    "title": "朝直",
    "author": "郑谷",
    "dynasty": "唐代",
    "content": "朝直叨居省阁间，由来疏退校安闲。落花夜静宫中漏，微雨春寒廊下班。自扣玄门齐宠辱，从他荣路用机关。孤峰未得深归去，名画偏求水墨山。"
  },
  {
    "title": "郊墅",
    "author": "郑谷",
    "dynasty": "唐代",
    "content": "韦曲樊川雨半晴，竹庄花院遍题名。画成烟景垂杨色，滴破春愁压酒声。满野红尘谁得路，连天紫阁独关情。渼陂水色澄于镜，何必沧浪始濯缨。"
  },
  {
    "title": "少华甘露寺",
    "author": "郑谷",
    "dynasty": "唐代",
    "content": "石门萝径与天邻，雨桧风篁远近闻。饮涧鹿喧双派水，上楼僧蹋一梯云。孤烟薄暮关城没，远色初晴渭曲分。长欲然香来此宿，北林猿鹤旧同群。"
  },
  {
    "title": "所知从事近藩偶有怀寄",
    "author": "郑谷",
    "dynasty": "唐代",
    "content": "官舍种莎僧对榻，生涯如在旧山贫。酒醒草檄闻残漏，花落移厨送晚春。水墨画松清睡眼，云霞仙氅挂吟身。霜台伏首思归切，莫把渔竿逐逸人。"
  },
  {
    "title": "欹枕",
    "author": "郑谷",
    "dynasty": "唐代",
    "content": "欹枕高眠日午春，酒酣睡足最闲身。明朝会得穷通理，未必输他马上人。"
  },
  {
    "title": "嘉陵",
    "author": "郑谷",
    "dynasty": "唐代",
    "content": "细雨湿萋萋，人稀江日西。春愁肠已断，不在子规啼。"
  },
  {
    "title": "游蜀（一作蜀中春暮）",
    "author": "郑谷",
    "dynasty": "唐代",
    "content": "所向明知是暗投，两行清泪语前流。云横新塞遮秦甸，花落空山入阆州。不忿黄鹂惊晓梦，唯应杜宇信春愁。梅黄麦绿无归处，可得漂漂爱浪游。"
  },
  {
    "title": "兴州江馆",
    "author": "郑谷",
    "dynasty": "唐代",
    "content": "向蜀还秦计未成，寒蛩一夜绕床鸣。愁眠不稳孤灯尽，坐听嘉陵江水声。"
  },
  {
    "title": "下第退居二首",
    "author": "郑谷",
    "dynasty": "唐代",
    "content": "年来还未上丹梯，且著渔蓑谢故溪。落尽梨花春又了，破篱残雨晚莺啼。未尝青杏出长安，豪士应疑怕牡丹。只有退耕耕不得，茫然村落水吹残。"
  },
  {
    "title": "叙事感恩上狄右丞",
    "author": "郑谷",
    "dynasty": "唐代",
    "content": "昔岁曾投贽，关河在左冯。庾公垂顾遇，王粲许从容。首荐叨殊礼，全家寓近封。白楼陪写望，青眼感遭逢。顾念梁间燕，深怜涧底松。岚光莲岳逼，酒味菊花浓。寇难旋移国，漂离几听蛩。半生悲逆旅，二纪间门墉。蜀雪随僧蹋，荆烟逐雁冲。凋零归两鬓，举止失前踪。得事虽甘晚，陈诗未肯慵。迩来趋九仞，又伴赏三峰。栖托情何限，吹嘘意数重。自兹俦侣内，无复叹龙钟。"
  },
  {
    "title": "予尝有雪景一绝为人所讽吟段赞善小笔精微…诗谢之",
    "author": "郑谷",
    "dynasty": "唐代",
    "content": "赞善贤相后，家藏名画多。留心于绘素，得事在烟波。属兴同吟咏，成功更琢磨。爱予风雪句，幽绝写渔蓑。"
  },
  {
    "title": "中台五题。樗里子墓",
    "author": "郑谷",
    "dynasty": "唐代",
    "content": "贤人骨已销，墓树几荣凋。正直魂如在，斋心愿一招。"
  },
  {
    "title": "相和歌辞。长门怨二首",
    "author": "郑谷",
    "dynasty": "唐代",
    "content": "闲把罗衣泣凤凰，先朝曾教舞霓裳。春来却羡庭花落，得逐晴风出禁墙。流水君恩共不回，杏花争忍扫成堆。残春未必多烟雨，泪滴闲阶长绿苔。"
  },
  {
    "title": "别同志",
    "author": "郑谷",
    "dynasty": "唐代",
    "content": "所立共寒苦，平生同与游。相看临远水，独自上孤舟。天淡沧浪晚，风悲兰杜秋。前程吟此景，为子上高楼。"
  },
  {
    "title": "江宿闻芦管（商船小童善吹）",
    "author": "郑谷",
    "dynasty": "唐代",
    "content": "塞曲凄清楚水滨，声声吹出落梅春。须知风月千樯下，亦有葫芦河畔人。"
  },
  {
    "title": "江上阻风",
    "author": "郑谷",
    "dynasty": "唐代",
    "content": "水天春暗暮寒浓，船闭篷窗细雨中。闻道渔家酒初熟，晚来翻喜打头风。"
  },
  {
    "title": "蜀中三首",
    "author": "郑谷",
    "dynasty": "唐代",
    "content": "马头春向鹿头关，远树平芜一望闲。雪下文君沾酒市，云藏李白读书山。江楼客恨黄梅后，村落人歌紫芋间。堤月桥灯好时景，汉庭无事不征蛮。夜无多雨晓生尘，草色岚光日日新。蒙顶茶畦千点露，浣花笺纸一溪春。扬雄宅在唯乔木，杜甫台荒绝旧邻。却共海棠花有约，数年留滞不归人。渚远江清碧簟纹，小桃花绕薛涛坟。朱桥直指金门路，粉堞高连玉垒云。窗下斫琴翘凤足，波中濯锦散鸥群。子规夜夜啼巴树，不并吴乡楚国闻。"
  },
  {
    "title": "将之泸郡旅次遂州遇裴晤员外谪居于此话旧凄凉因寄二首",
    "author": "郑谷",
    "dynasty": "唐代",
    "content": "谁解登高问上玄，谪仙何事谪诗仙，云遮列宿离华省，树荫澄江入野船。黄鸟晚啼愁瘴雨，青梅早落中蛮烟。不知几首南行曲，留与巴儿万古传。昔年共照松溪影，松折溪荒僧已无。今日重思锦城事，雪销花谢梦何殊。乱离未定身俱老，骚雅全休道甚孤。我拜师门更南去，荔枝春熟向渝泸。"
  },
  {
    "title": "雁",
    "author": "陆龟蒙",
    "dynasty": "唐代",
    "content": "南北路何长，中间万弋张。不知烟雾里，几只到衡阳。"
  },
  {
    "title": "水（西蜀净众寺五题）",
    "author": "郑谷",
    "dynasty": "唐代",
    "content": "竹院松廊分数派，不空清泚亦逶迤。落花相逐去何处，幽鹭独来无限时。洗钵老僧临岸久，钓鱼闲客卷纶迟。晚晴一片连莎绿，悔与沧浪有旧期。"
  },
  {
    "title": "早入谏院二首",
    "author": "郑谷",
    "dynasty": "唐代",
    "content": "玉阶春冷未催班，暂拂尘衣就笏眠。孤立小心还自笑，梦魂潜绕御炉烟。紫云重叠抱春城，廊下人稀唱漏声。偷得微吟斜倚柱，满衣花露听宫莺。"
  },
  {
    "title": "再经南阳",
    "author": "郑谷",
    "dynasty": "唐代",
    "content": "平芜漠漠失楼台，昔日游人乱后来。寥落墙匡春欲暮，烧残官树有花开。"
  },
  {
    "title": "寄题方干处士",
    "author": "郑谷",
    "dynasty": "唐代",
    "content": "山雪照湖水，漾舟湖畔归。松篁调远籁，台榭发清辉。野岫分闲径，渔家并掩扉。暮年诗力在，新句更幽微。"
  },
  {
    "title": "长安夜坐寄怀湖外嵇处士",
    "author": "郑谷",
    "dynasty": "唐代",
    "content": "万里念江海，浩然天地秋。风高群木落，夜久数星流。钟绝分宫漏，萤微隔御沟。遥思洞庭上，苇露滴渔舟。"
  },
  {
    "title": "赵璘郎中席上赋蝴蝶",
    "author": "郑谷",
    "dynasty": "唐代",
    "content": "寻艳复寻香，似闲还似忙。暖烟沈蕙径，微雨宿花房。书幌轻随梦，歌楼误采妆。王孙深属意，绣入舞衣裳。"
  },
  {
    "title": "蓼花",
    "author": "郑谷",
    "dynasty": "唐代",
    "content": "蔟蔟复悠悠，年年拂漫流。差池伴黄菊，冷淡过清秋。晚带鸣虫急，寒藏宿鹭愁。故溪归不得，凭仗系渔舟。"
  },
  {
    "title": "游贵侯城南林墅",
    "author": "郑谷",
    "dynasty": "唐代",
    "content": "韦杜八九月，亭台高下风。独来新霁后，闲步澹烟中。荷密连池绿，柿繁和叶红。主人贪贵达，清境属邻翁。"
  },
  {
    "title": "同志顾云下第出京偶有寄勉",
    "author": "郑谷",
    "dynasty": "唐代",
    "content": "凤策联华是国华，春来偶未上仙槎。乡连南渡思菰米，泪滴东风避杏花。吟聒暮莺归庙院，睡消迟日寄僧家。一般情绪应相信，门静莎深树影斜。"
  },
  {
    "title": "东蜀春晚",
    "author": "郑谷",
    "dynasty": "唐代",
    "content": "如此浮生更别离，可堪长恸送春归。潼江水上杨花雪，刚逐孤舟缭绕飞。"
  },
  {
    "title": "乖慵",
    "author": "郑谷",
    "dynasty": "唐代",
    "content": "乖慵居竹里，凉冷卧池东。一霎芰荷雨，几回帘幕风。远僧来扣寂，小吏笑书空。衰鬓霜供白，愁颜酒借红。扇轻摇鹭羽，屏古画渔翁。自得无端趣，琴棋舫子中。"
  },
  {
    "title": "题庄严寺休公院",
    "author": "郑谷",
    "dynasty": "唐代",
    "content": "秋深庭色好，红叶间青松。病客残无著，吾师甚见容。疏钟和细溜，高塔等遥峰。未省求名侣，频于此地逢。"
  },
  {
    "title": "舟行",
    "author": "郑谷",
    "dynasty": "唐代",
    "content": "九派迢迢九月残，舟人相语且相宽。村逢好处嫌风便，酒到醒来觉夜寒。蓼渚白波喧夏口，柿园红叶忆长安。季鹰可是思鲈鲙，引退知时自古难。"
  },
  {
    "title": "重阳夜旅怀",
    "author": "郑谷",
    "dynasty": "唐代",
    "content": "强插黄花三两枝，还图一醉浸愁眉。半床斜月醉醒后，惆怅多于未醉时。"
  },
  {
    "title": "壬戌西幸后",
    "author": "郑谷",
    "dynasty": "唐代",
    "content": "武德门前颢气新，雪融鸳瓦土膏春。夜来梦到宣麻处，草没龙墀不见人。"
  },
  {
    "title": "郊野戏题",
    "author": "郑谷",
    "dynasty": "唐代",
    "content": "竹巷溪桥天气凉，荷开稻熟村酒香。唯忧野叟相回避，莫道侬家是汉郎。"
  },
  {
    "title": "折得梅",
    "author": "郑谷",
    "dynasty": "唐代",
    "content": "寒步江村折得梅，孤香不肯待春催。满枝尽是愁人泪，莫殢朝来露湿来。"
  },
  {
    "title": "前寄左省张起居一百言寻蒙唱酬见誉过实却用旧韵重答",
    "author": "郑谷",
    "dynasty": "唐代",
    "content": "减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。"
  },
  {
    "title": "借薛尚书集",
    "author": "郑谷",
    "dynasty": "唐代",
    "content": "江天冬暖似花时，上国音尘杳未知。正被虫声喧老耳，今君又借薛能诗。"
  },
  {
    "title": "石城",
    "author": "郑谷",
    "dynasty": "唐代",
    "content": "石城昔为莫愁乡，莫愁魂散石城荒。江人依旧棹舴艋，江岸还飞双鸳鸯。帆去帆来风浩渺，花开花落春悲凉。烟浓草远望不尽，千古汉阳闲夕阳。"
  },
  {
    "title": "送举子下第东归",
    "author": "郑谷",
    "dynasty": "唐代",
    "content": "夫子道何孤，青云未得途。诗书难舍鲁，山水暂游吴。野绿梅阴重，江春浪势粗。秣陵兵役后，旧业半成芜。"
  },
  {
    "title": "谷初忝谏垣今宪长薛公方在西阁知奖隆异以四韵代述荣感",
    "author": "郑谷",
    "dynasty": "唐代",
    "content": "旧诗常得在高吟，不奈公心爱苦心。道自琐闱言下振，恩从仙殿对回深。流年渐觉霜欺鬓，至药能教土化金。自拂青萍知有地，斋诚旦夕望为霖。"
  },
  {
    "title": "自适",
    "author": "郑谷",
    "dynasty": "唐代",
    "content": "紫陌奔驰不暂停，送迎终日在郊坰.年来鬓畔未垂白，雨后江头且蹋青。浮蚁满杯难暂舍，贯珠一曲莫辞听。春风只有九十日，可合花前半日醒。"
  },
  {
    "title": "竹石",
    "author": "郑燮",
    "dynasty": "清代",
    "content": "咬定青山不放松，立根原在破岩中。千磨万击还坚劲，任尔东西南北风。"
  },
  {
    "title": "潍县署中画竹呈年伯包大中丞括",
    "author": "郑燮",
    "dynasty": "清代",
    "content": "衙斋卧听萧萧竹，疑是民间疾苦声。些小吾曹州县吏，一枝一叶总关情。"
  },
  {
    "title": "山中雪后",
    "author": "郑燮",
    "dynasty": "清代",
    "content": "晨起开门雪满山，雪晴云淡日光寒。檐流未滴梅花冻，一种清孤不等闲。"
  },
  {
    "title": "沁园春·恨",
    "author": "郑燮",
    "dynasty": "清代",
    "content": "花亦无知，月亦无聊，酒亦无灵。把夭桃斫断，煞他风景；鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。单寒骨相难更，笑席帽青衫太瘦生。看蓬门秋草，年年破巷，疏窗细雨，夜夜孤灯。难道天公，还箝恨口，不许长吁一两声？癫狂甚，取乌丝百幅，细写凄清。"
  },
  {
    "title": "咏芭蕉",
    "author": "郑燮",
    "dynasty": "清代",
    "content": "芭蕉叶叶为多情，一叶才舒一叶生。自是相思抽不尽，却教风雨怨秋声。"
  },
  {
    "title": "题画兰",
    "author": "郑燮",
    "dynasty": "清代",
    "content": "兰草已成行，山中意味长。坚贞还自抱，何事斗群芳。"
  },
  {
    "title": "题游侠图",
    "author": "郑燮",
    "dynasty": "清代",
    "content": "大雪满天地，胡为仗剑游？欲谈心里事，同上酒家楼。"
  },
  {
    "title": "潍县署中寄舍弟墨第一书",
    "author": "郑燮",
    "dynasty": "清代",
    "content": "　　读书以过目成诵为能，最是不济事。　　眼中了了，心下匆匆，方寸无多，往来应接不暇，如看场中美色，一眼即过，与我何与也？千古过目成诵，孰有如孔子者乎？读《易》至韦编三绝，不知翻阅过几千百遍来，微言精义，愈探愈出，愈研愈入，愈往而不知其所穷。虽生知安行之圣，不废困勉下学之功也。东坡读书不用两遍，然其在翰林读《阿房宫赋》至四鼓，老吏苦之，坡洒然不倦。岂以一过即记，遂了其事乎！惟虞世南、张睢阳、张方平，平生书不再读，迄无佳文。　　且过辄成诵，又有无所不诵之陋。即如《史记》百三十篇中，以《项羽本纪》为最，而《项羽本纪》中，又以巨鹿之战、鸿门之宴、垓下之会为最。反覆诵观，可欣可泣，在此数段耳。若一部《史记》，篇篇都读，字字都记，岂非没分晓的钝汉！更有小说家言，各种传奇恶曲，及打油诗词，亦复寓目不忘，如破烂厨柜，臭油坏酱悉贮其中，其龌龊亦耐不得。"
  },
  {
    "title": "满江红·思家",
    "author": "郑燮",
    "dynasty": "清代",
    "content": "我梦扬州，便想到扬州梦我。第一是隋堤绿柳，不堪烟锁。潮打三更瓜步月，雨荒十里红桥火。更红鲜冷淡不成圆，樱桃颗。何日向，江村躲；何日上，江楼卧。有诗人某某，酒人个个。花径不无新点缀，沙鸥颇有闲功课。将白头供作折腰人，将毋左。"
  },
  {
    "title": "咏梧桐",
    "author": "郑燮",
    "dynasty": "清代",
    "content": "高梧百尺夜苍苍，乱扫秋星落晓霜。如何不向西州植，倒挂绿毛幺凤皇。"
  },
  {
    "title": "予告归里画竹别潍县绅士民",
    "author": "郑燮",
    "dynasty": "清代",
    "content": "乌纱掷去不为官，囊橐萧萧两袖寒。写取一枝清瘦竹，秋风江上作渔竿。"
  },
  {
    "title": "淇澳青青水一湾",
    "author": "郑燮",
    "dynasty": "清代",
    "content": "渭川千亩入秦关，淇澳青青水一湾。两地高风来拱向，中间突兀太行山。"
  },
  {
    "title": "念奴娇·胭脂井",
    "author": "郑燮",
    "dynasty": "清代",
    "content": "辘辘转转，把繁华旧梦，转归何处？只有青山围故国，黄叶西风菜圃。拾橡瑶阶，打鱼宫沼，薄暮人归去。铜瓶百丈，哀音历历如诉。过江咫尺迷楼，宇文化及，便是韩擒虎。井底胭脂联臂出，问尔萧娘何处？清夜游词，后庭花曲，唱彻江关女。词场本色，帝王家数然否？"
  },
  {
    "title": "题画竹",
    "author": "郑燮",
    "dynasty": "清代",
    "content": "两枝修竹出重霄，几叶新篁倒挂梢。本是同根复同气，有何卑下有何高！"
  },
  {
    "title": "念奴娇·石头城",
    "author": "郑燮",
    "dynasty": "清代",
    "content": "悬岩千尺，借欧刀吴斧，削成城郭。千里金城回不尽，万里洪涛喷薄。王浚楼船，旌麾直指，风利何曾泊。船头列炬，等闲烧断铁索。而今春去秋来，一江烟雨，万点征鸿掠。叫尽六朝兴废事，叫断孝陵殿阁。山色苍凉，江流悍急，潮打空城脚。数声渔笛，芦花风起作作。"
  },
  {
    "title": "念奴娇·周瑜宅",
    "author": "郑燮",
    "dynasty": "清代",
    "content": "周郎年少，正雄姿历落，江东人杰。八十万军飞一炬，风卷滩前黄叶。楼舻云崩，旌旗电扫，熛射江流血。咸阳三月，火光无此横绝。想他豪竹哀丝，回头顾曲，虎帐谈兵歇。公瑾伯符天挺秀，中道君臣惜别。吴蜀交疏，炎刘鼎沸，老魅成奸黠。至今遗恨，秦淮夜夜幽咽。"
  },
  {
    "title": "渔家·卖得鲜鱼二百钱",
    "author": "郑燮",
    "dynasty": "清代",
    "content": "卖得鲜鱼二百钱，籴粮炊饭放归船。拔来湿苇烧难着，晒在垂杨古岸边。"
  },
  {
    "title": "七言诗",
    "author": "郑燮",
    "dynasty": "清代",
    "content": "不风不雨正晴和，翠竹亭亭好节柯。最爱晚凉佳客至，一壶新茗泡松萝。几枝新叶萧萧竹，数笔横皴淡淡山。正好清明连谷雨，一杯香茗坐其间。"
  },
  {
    "title": "范县署中寄舍弟墨第四书",
    "author": "郑燮",
    "dynasty": "清代",
    "content": "　　十月二十六日得家书，知新置田获秋稼五百斛，甚喜。而今而后，堪为农夫以没世矣！要须制碓制磨，制筛罗簸箕，制大小扫帚，制升斗斛。家中妇女，率诸婢妾，皆令习舂揄蹂簸之事，便是一种靠田园长子孙气象。天寒冰冻时，穷亲戚朋友到门，先泡一大碗炒米送手中，佐以酱姜一小碟，最是暖老温贫之具。暇日咽碎米饼，煮糊涂粥，双手捧碗，缩颈而啜之，霜晨雪早，得此周身俱暖。嗟乎！嗟乎！吾其长为农夫以没世乎！　　我想天地间第一等人，只有农夫，而士为四民之末。农夫上者种地百亩，其次七八十亩，其次五六十亩，皆苦其身，勤其力，耕种收获，以养天下之人。使天下无农夫，举世皆饿死矣。我辈读书人，入则孝，出则弟，守先待后，得志泽加于民，不得志修身见于世，所以又高于农夫一等。今则不然，一捧书本，便想中举、中进士、作官，如何攫取金钱，造大房屋，置多产田。起手便走错了路头，后来越做越坏，总没有个好结果。其不能发达者，乡里作恶，小头锐面，更不可当。夫束修自好者，岂无其人；经济自期，抗怀千古者，亦所在多有。而好人为坏人所累，遂令我辈开不得口；一开口，人便笑曰：“汝辈书生，总是会说，他日居官，便不如此说了。”所以忍气吞声，只得捱人笑骂。工人制器利用，贾人搬有运无，皆有便民之处。而士独于民大不便，无怪乎居四民之末也！且求居四民之末，而亦不可得也。　　愚兄平生最重农夫，新招佃地人，必须待之以礼。彼称我为主人，我称彼为客户，主客原是对待之义，我何贵而彼何贱乎？要体貌他，要怜悯他；有所借贷，要周全他；不能偿还，要宽让他。尝笑唐人《七夕》诗，咏牛郎织女，皆作会别可怜之语，殊失命名本旨。织女，衣之源也，牵牛，食之本也，在天星为最贵；天顾重之，而人反不重乎？其务本勤民，呈象昭昭可鉴矣。吾邑妇人，不能织绸织布，然而主中馈，习针线，犹不失为勤谨。近日颇有听鼓儿词，以斗叶为戏者，风俗荡轶，亟宜戒之。　　吾家业地虽有三百亩，总是典产，不可久恃。将来须买田二百亩，予兄弟二人，各得百亩足矣，亦古者一夫受田百亩之义也。若再求多，便是占人产业，莫大罪过。天下无田无业者多矣，我独何人，贪求无厌，穷民将何所措足乎！或曰：“世上连阡越陌，数百顷有余者，子将奈何？”应之曰：他自做他家事，我自做我家事，世道盛则一德遵王，风俗偷则不同为恶，亦板桥之家法也。哥哥字。"
  },
  {
    "title": "泜水",
    "author": "郑燮",
    "dynasty": "清代",
    "content": "泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？"
  },
  {
    "title": "竹枝词",
    "author": "郑燮",
    "dynasty": "清代",
    "content": "几家活计卖青山，石块堆来锦绣斑。薄暮回车人半醉，乱鸦声里唱歌还。"
  },
  {
    "title": "道情十首 其一",
    "author": "郑燮",
    "dynasty": "清代",
    "content": "老渔翁，一钓竿，靠山崖，傍水湾，扁舟来往无牵绊。沙鸥点点轻波远，荻港萧萧白昼寒。高歌一曲斜阳晚，一霎时、波摇金影，蓦抬头、月上东山。"
  },
  {
    "title": "盆兰",
    "author": "郑燮",
    "dynasty": "清代",
    "content": "春兰未了夏兰开，万事催人莫要呆；阅尽荣枯是盆盎，几回拔去几回栽。"
  },
  {
    "title": "小廊",
    "author": "郑燮",
    "dynasty": "清代",
    "content": "小廊茶熟已无烟，折取寒花瘦可怜。寂寂柴门秋水阔，乱鸦揉碎夕阳天。"
  },
  {
    "title": "赠袁枚",
    "author": "郑燮",
    "dynasty": "清代",
    "content": "晨星断雁几文人，错落江河湖海滨。抹去春秋自花实，逼来霜雪更枯筠。女称绝色邻夸艳，君有奇才我不贫。不买明珠买明镜，爱他光怪是先秦。"
  },
  {
    "title": "窘况为许衡州赋",
    "author": "郑燮",
    "dynasty": "清代",
    "content": "半缺柴门叩不开，石棱砖缝好苍苔。地偏竹径清于水，雨冷诗情瘦似梅。山茗未赊将菊代，学钱无措唤儿回。塾师亦复多情思，破点经书手送来。"
  },
  {
    "title": "峭壁兰",
    "author": "郑燮",
    "dynasty": "清代",
    "content": "峭壁一千尺，兰花在空碧。下有采樵人，伸手折不得。"
  },
  {
    "title": "和学使者于殿元枉赠之作",
    "author": "郑燮",
    "dynasty": "清代",
    "content": "十载扬州作画师，长将赭墨代胭脂。写来竹柏无颜色，卖与东风不合时。"
  },
  {
    "title": "踏莎行·无题",
    "author": "郑燮",
    "dynasty": "清代",
    "content": "中表姻亲，诗文情愫，十年幼小娇相护。不须燕子引人行，画堂到得重重户。颠倒思量，朦胧劫数，藕丝不断莲心苦。分明一见怕销魂，却愁不到销魂处。"
  },
  {
    "title": "板桥题画·兰",
    "author": "郑燮",
    "dynasty": "清代",
    "content": "兰花本是山中草，还向山中种此花。尘世纷纷植盆盎，不如留与伴烟霞。"
  },
  {
    "title": "题屈翁山诗札、石涛石溪八大山人山水",
    "author": "郑燮",
    "dynasty": "清代",
    "content": "国破家亡鬓总皤，一囊诗画作头陀。横涂竖抹千千幅，墨点无多泪点多！"
  },
  {
    "title": "念奴娇 莫愁湖",
    "author": "郑燮",
    "dynasty": "清代",
    "content": "鸳鸯二字，是红闺佳话，然乎否否？多少英雄儿女态，酿出祸胎冤薮。前殿金莲，後庭玉树，风雨催残骤。卢家何幸，一歌一曲长久！即今湖柳如烟，湖云似梦，湖浪浓于酒。山下藤萝飘翠带，隔水残霞舞袖。桃叶身微，莫愁家小，翻借词人口。风流何罪？无荣无辱无咎。"
  },
  {
    "title": "道情十首 其五",
    "author": "郑燮",
    "dynasty": "清代",
    "content": "老书生，白屋中，说黄虞，道古风，许多后辈高科中。门前仆从雄如虎，陌上旌旗去似龙。一朝势落成春梦，倒不如、蓬门僻巷，教几个、小小蒙童。"
  },
  {
    "title": "题半盆兰蕊图",
    "author": "郑燮",
    "dynasty": "清代",
    "content": "盆画半藏，兰画半含。不求发泄，不畏凋残。"
  },
  {
    "title": "寄松风上人",
    "author": "郑燮",
    "dynasty": "清代",
    "content": "岂有千山与万山，别离何易来何难。一日一日似流水，他乡故乡空倚阑。云补断桥六月雨，松扶古殿三时寒。笋脯茶油新麦饭，几时猿鹤来同餐。"
  },
  {
    "title": "道情十首 其三",
    "author": "郑燮",
    "dynasty": "清代",
    "content": "老头陀，古庙中，自烧香，自打钟，兔葵燕麦闲斋供。山门破落无关锁，斜日苍黄有乱松。秋星闪烁颓垣缝，黑漆漆、蒲团打坐，夜烧茶、炉火通红。"
  },
  {
    "title": "扬州 其一",
    "author": "郑燮",
    "dynasty": "清代",
    "content": "画舫乘春破晓烟，满城丝管拂榆钱。千家养女先教曲，十里栽花算种田。雨过隋堤原不湿，风吹红袖欲登仙。词人久已伤头白，酒暖香温倍悄然。"
  },
  {
    "title": "道情十首 其二",
    "author": "郑燮",
    "dynasty": "清代",
    "content": "老樵夫，自砍柴，捆青松，夹绿槐，茫茫野草秋山外。丰碑是处成荒冢，华表千寻卧碧苔。坟前石马磨刀坏，倒不如、闲钱沽酒，醉醺醺、山径归来。"
  },
  {
    "title": "道情十首 其七",
    "author": "郑燮",
    "dynasty": "清代",
    "content": "掩柴扉，怕出头，剪西风，菊径秋，看看又是重阳后。几行衰草迷山郭，一片残阳下酒楼。栖鸦点上萧萧柳，撮几句、盲辞瞎话，交还他、铁板歌喉。"
  },
  {
    "title": "渔家",
    "author": "郑燮",
    "dynasty": "清代",
    "content": "卖得鲜鱼二百钱，米粮炊饭放归船。拔来湿苇烧难着，晒在垂杨古岸边。"
  },
  {
    "title": "念奴娇 桃叶渡",
    "author": "郑燮",
    "dynasty": "清代",
    "content": "桥低红板，正秦淮水长，绿杨飘撇。管领春风陪舞燕，带露含凄惜别。烟软梨花，雨娇寒食，芳草催时节。画船箫鼓，歌声缭绕空阔。究竟桃叶桃根，古今岂少，色艺称双绝？一缕红丝偏系左，闺阁几多埋没。假使夷光，苎萝终老，谁道倾城哲？王郎一曲，千秋艳说江楫。"
  },
  {
    "title": "道情十首 其十",
    "author": "郑燮",
    "dynasty": "清代",
    "content": "拨琵琶，续续弹，唤庸愚，警懦顽，四条弦上多哀怨。黄沙白草无人迹，古戍寒云乱鸟还。虞罗惯打孤飞雁，收拾起、渔樵事业，任从他、风雪关山。"
  },
  {
    "title": "道情十首 其六",
    "author": "郑燮",
    "dynasty": "清代",
    "content": "尽风流，小乞儿，数莲花，唱竹枝，千门打鼓沿街市。桥边日出犹酣睡，山外斜阳已早归。残杯冷炙饶滋味，醉倒在、回廊古庙，一凭他、雨打风吹。"
  },
  {
    "title": "由兴化迂曲至高邮七绝句",
    "author": "郑燮",
    "dynasty": "清代",
    "content": "烟蓑雨笠水云居，鞋样船儿帽样庐。卖取青钱沽酒得，乱摊荷叶摆鲜鱼。"
  },
  {
    "title": "念奴娇 长干里",
    "author": "郑燮",
    "dynasty": "清代",
    "content": "逶迤曲巷，在春城斜角，绿杨荫里。赭白青黄墙砌石，门映碧溪流水。细雨饧箫，斜阳牧笛，一径穿桃李。风吹花落，落花风又吹起。更兼处处缲车，家家社燕，江介风光美。四月樱桃红满市，雪片鲥鱼刀　。淮水秋清，钟山暮紫，老马耕闲地。一丘一壑，吾将终老于此。"
  },
  {
    "title": "念奴娇 孝陵",
    "author": "郑燮",
    "dynasty": "清代",
    "content": "东南王气，扫偏安旧习，江山整肃。老桧苍松盘寝殿，夜夜蛟龙来宿。翁仲衣冠，狮麟头角，静锁苔痕绿。斜阳断碣，几人系马而读。闻说物换星移，神山风雨，夜半幽灵哭。不记当年开国日，元主泥人泪簇。蛋壳乾坤，丸泥世界，疾卷如风烛残。老僧山畔，烹泉只取一掬。"
  },
  {
    "title": "逃荒行",
    "author": "郑燮",
    "dynasty": "清代",
    "content": "十日卖一儿，五日卖一妇。来日剩一身，茫茫即长路。长路迂以远，关山杂豺虎。天荒虎不饥，旰人饲岩阻。豺狼白昼出，诸村乱击鼓。嗟予皮发焦，骨断折腰膂。见人目先瞪，得食咽反吐。不堪充虎饿，虎亦弃不取。道旁见遗婴，怜拾置担釜。卖尽自家儿，反为他人抚。路妇有同伴，怜而与之乳。咽咽怀中声，咿咿口中语。似欲呼爷娘，言笑令人楚。千里山海关，万里辽阳戍。严城啮夜星，村镫照秋浒。长桥浮水面，风号浪偏怒。欲渡不敢撄，桥滑足无屦。前牵复后曳，一跌不复举。过桥歇古庙，聒耳闻乡语。妇人叙亲姻，男儿说门户。欢言夜不眠，似欲忘愁苦。未明复起行，霞光影踽踽。边墙渐以南，黄沙浩无宇。或云薛白衣，征辽从此去。或云隋炀皇，高丽拜雄武。初到若夙经，艰辛更谈古。幸遇新主人，区脱与眠处。长犁开古迹，春田耕细雨。字牧马牛羊，斜阳谷量数。身安心转悲，天南渺何许。万事不可言，临风泪如注。"
  },
  {
    "title": "道情",
    "author": "郑燮",
    "dynasty": "清代",
    "content": "吊龙逢，哭比干。羡庄周，拜老聃。未央宫里王孙惨。南来薏苡徒兴谤，七尺珊瑚只自残。孔明枉做那英雄汉，早知道茅庐高卧，省多少六出祁山。"
  },
  {
    "title": "念奴娇 台城",
    "author": "郑燮",
    "dynasty": "清代",
    "content": "秋之为气，正一番风雨，一番萧瑟。落日鸡鸣山下路，为问台城旧迹。老蔓藏蛇，幽花贱血，坏堞零烟碧。有人牧马，城头吹起觱篥。当初面代牺牲，食惟菜果，恪守沙门律。何事饿来翻掘鼠，雀卵攀巢而吸？再曰荷荷，跏趺竟逝，得亦何妨失？酸心硬语，英雄泪在胸臆。"
  },
  {
    "title": "念奴娇 劳劳亭",
    "author": "郑燮",
    "dynasty": "清代",
    "content": "劳劳亭畔，被西风一吹，逼成衰柳。如线如丝无限恨，和风和烟。江上征帆，尊前别泪，眼底多情友。寸言不尽，斜阳脉脉凄瘦。半生图利图名，闲中细算，十件常输九。跳尽胡孙妆尽戏，总被他家哄诱。马上旌笳，街头乞叫，一样归乌有。达将何乐？穷更不如株守。"
  },
  {
    "title": "道情十首 其四",
    "author": "郑燮",
    "dynasty": "清代",
    "content": "水田衣，老道人，背葫芦，戴袱巾，棕鞋布袜相厮称。修琴卖药般般会，捉鬼拿妖件件能。白云红叶归山径，闻说道、悬岩结屋，却教人、何处可寻？"
  },
  {
    "title": "扬州 其三",
    "author": "郑燮",
    "dynasty": "清代",
    "content": "西风又到洗妆楼，衰草连天落日愁。瓦砾数堆樵唱晚，凉云几片燕惊秋。繁华一刻人偏峦，呜咽千年水不流。借问累累荒冢畔，几人耕出玉搔头。"
  },
  {
    "title": "画菊与某官留别",
    "author": "郑燮",
    "dynasty": "清代",
    "content": "进又无能追又难，宦途跼蹐不堪看。吾家颇有东篱菊，归去秋风耐岁寒。"
  },
  {
    "title": "念奴娇 方景两先生庙",
    "author": "郑燮",
    "dynasty": "清代",
    "content": "乾坤欹侧，藉豪英几辈，半空撑住。千古龙逢源不死，七窍比干肺腑。竹杖麻衣，朱袍白刃，朴拙为艰苦。信心而出，自家不解何故。也知稷契皋夔，闳颠散适，岳降维申甫。彼自承平吾破裂，题目原非一路。十族全诛，皮囊万段，魂魄雄而武。世间鼠辈，如何妆得老虎！"
  },
  {
    "title": "得南闱捷音",
    "author": "郑燮",
    "dynasty": "清代",
    "content": "忽漫泥金入破篱，举家欢喜又增悲。一枝桂影功名小，十载征途发达迟。何处宁亲唯哭墓，无人对镜懒窥帷。他年纵有毛公檄，捧入华堂却慰谁？"
  },
  {
    "title": "念奴娇 高座寺",
    "author": "郑燮",
    "dynasty": "清代",
    "content": "暮云明灭，望破楼隐隐，卧钟残院。院外青山千万叠，阶下流泉清浅。鸦噪松廊，鼠翻经匣，僧与孤云远。空梁蛇脱，旧巢无复归燕。可怜六代兴亡，生公宝志，绝不关恩怨。手种菩提心剑戟，先堕释迦轮转。青史讥弹，传灯笑柄，枉作骑墙汉。恒沙无量，人间劫数自短。"
  },
  {
    "title": "扬州 其二",
    "author": "郑燮",
    "dynasty": "清代",
    "content": "廿四桥边草径荒，新开小港透雷塘。画楼隐隐烟霞远，铁板铮铮树木凉。文字岂能传太守，风流原不碍隋皇。量今酌古情何限，愿借东风作小狂。"
  },
  {
    "title": "绍兴",
    "author": "郑燮",
    "dynasty": "清代",
    "content": "丞相纷纷诏敕多，绍兴天子只酣歌。金人欲送徽钦返，其奈中原不要何！"
  },
  {
    "title": "赠君谋父子",
    "author": "郑燮",
    "dynasty": "清代",
    "content": "多读古书开眼界，少管闲事养精神。过眼寸阴求日益，关心万姓祝年丰。阶下青松留玉节，夜来风雨作秋声。删繁就简三秋树，领异标新二月花。"
  },
  {
    "title": "抚孤行",
    "author": "郑燮",
    "dynasty": "清代",
    "content": "十年夫殁扃书簏，岁岁曝书抱书哭。缥缃破裂方锦纹，玉轴牙签断湘竹。孀妇义不卖藏书，况有孤雏是遗腹。四壁涂鸦嗔不止，十日索墨五日纸。学俸无钱愧塾师，线脚针头劳十指。镫昏焰短空房黑，儿读无多母长织。败叶走地风沙沙，检点儿眠听晓鸦。"
  },
  {
    "title": "游白狼山两首",
    "author": "郑燮",
    "dynasty": "清代",
    "content": "悬岩小阁碧梧桐，似有人声在半空。百叩铜环浑不应，松花满地午荫浓。"
  },
  {
    "title": "念奴娇 宏光",
    "author": "郑燮",
    "dynasty": "清代",
    "content": "宏光建国，是金莲玉树，後来狂客。草木山川何限痛，只解征歌选色。燕子衔笺，春灯说谜，夜短嫌天窄。海云分付，五更拦住红日。更兼马阮当朝，高刘作镇，犬豕包巾帻。卖尽江山犹恨少，只得东南半壁。国事兴亡，人家成败，运数谁逃得？太平隆万，此曹久已生出。"
  },
  {
    "title": "扬州 其四",
    "author": "郑燮",
    "dynasty": "清代",
    "content": "江上澄鲜秋水新，邗沟几日雪迷津。千年战伐百余次，一岁变更何限人。尽把黄金通显要，惟余白眼到清贫。可怜道上饥寒子，昨日华堂卧锦茵。"
  },
  {
    "title": "范县",
    "author": "郑燮",
    "dynasty": "清代",
    "content": "四五十家负郭民，落花厅事净无尘。苦蒿菜把邻僧送，秃袖鹑衣小吏贫。尚有隐幽叹尽烛，何曾顽梗竟能驯。县门一尺情犹隔，况是君门隔紫宸。"
  },
  {
    "title": "悍吏",
    "author": "郑燮",
    "dynasty": "清代",
    "content": "县官编丁著图甲，悍吏入村捉鹅鸭。县官养老赐帛肉，悍吏沿村括稻谷。豺狼到处无虚过，不断人喉抉人目。长官好善民已愁，况以不善司民牧。山田苦旱生草菅，水田浪阔声潺潺。圣主深仁发天庾，悍吏贪勒为刁奸。索逋汹汹虎而翼，叫呼楚挞无宁刻。村中杀鸡忙作食，前村后村已屏息。呜呼长吏定不知，知而故纵非人为。"
  },
  {
    "title": "李氏小园 其二",
    "author": "郑燮",
    "dynasty": "清代",
    "content": "晨起缝破衣，针线不成行。母年七十四，眼昏手又僵。装绵苦欲厚，用线苦欲长。线长衣缝紧，绵厚耐雪霜。装成令儿暖，母衣单薄凉。不衣逆母怀，衣之情内伤。"
  },
  {
    "title": "还家行",
    "author": "郑燮",
    "dynasty": "清代",
    "content": "死者葬沙漠，生者还旧乡。遥闻齐鲁郊，谷麦等人长。目营青岱云，足辞辽海霜。拜坟一痛哭，永别无相望。春秋社燕雁，封泪远寄将。归来何所有，兀然空四墙。井蛙跳我灶，狐狸据我床。驱狐窒鼯鼠，扫径开堂皇。湿泥涂旧壁，嫩草覆新黄。桃花知我至，屋角舒红芳。旧燕喜我归，呢喃话空梁。蒲塘春水暖，飞出双鸳鸯。念我故妻子，羁卖东南庄。圣恩许归赎，携钱负橐囊。其妻闻夫至，且喜且徬徨。大义归故夫，新夫非不良。摘去乳下儿，抽刀割我肠。其儿知永绝，抱颈索我娘。隋地几翻覆，泪面涂泥浆。上堂辞舅姑，舅姑泪浪浪。赠我菱花镜，遗我泥金箱。赐我旧簪珥，包并罗衣裳。好好作家去，永永无相忘。后夫年正少，惭惨难禁当。潜身匿邻舍，背树倚斜阳。其妻径以去，绕陇过林塘。后夫携儿归，独夜卧空房。儿啼父不寐，镫短夜何长。"
  },
  {
    "title": "贺新郎",
    "author": "郑燮",
    "dynasty": "清代",
    "content": "掷帽悲歌起，叹当年父母生我，悬弧射矢。半世销沉儿女态，羁绊难逾乡里。健羡尔萧然揽辔，首路春风冰冻释，泊马头浩渺黄河水，望不尽，汹汹势。到看泰岱从天坠，矗空青、千岩万嶂，云揉月洗。封禅碑铭今在否？鸟迹虫鱼怪异，为我吊、秦皇汉帝。夜半更须陵日观，紫金球涌出沧溟底，尽海内，奇观矣。独有难忘者，宁不见慈亲黑发，于今雪洒。检点装囊针线密，老泪潺谖而泻，知多少梦魂牵惹。不为深情酬国土，肯孤踪独骑天边跨?游子叹，关山夜。颇闻东道兼骚雅，最羡是、峰峦十万，青排脚下。此去唱酬官阁里，酒在冰壶共把，须勖以、仁风遍野。如此清时宜树立，况鲁邹旧俗非难化，休沉溺，篇章也！送顾万峰之山东常使君幕僚之作  调寄贺新郎旭旦先生正之雅正庚戍夏至板桥 郑燮书登东山绝顶诗云：二三星斗胸前落，十万峰峦脚底青"
  },
  {
    "title": "行书五绝扇面",
    "author": "郑燮",
    "dynasty": "清代",
    "content": "雾里山疑失，雷鸣雨未休。夕阳开一半，吐出望江楼。"
  },
  {
    "title": "李氏小园 其一",
    "author": "郑燮",
    "dynasty": "清代",
    "content": "小园十亩宽，落落数间屋。春草无秽滋，寒花有余馥。闭户养老母，拮据市粱肉。大儿执鸾刀，缕缕切红玉。次儿拾柴薪，细火煨陆续。烟飘豆架青，香透疏篱竹。贫家滋味薄，得此当鼎餗。弟兄何所餐，宵来母剩粥。"
  },
  {
    "title": "登范县城东楼",
    "author": "郑燮",
    "dynasty": "清代",
    "content": "独上秋城望，高楼出晓烟。西风漳邺水，旭日鲁邹天。过客荒无馆，供官薄有田。时平兼地僻，何况又丰年。"
  },
  {
    "title": "山居",
    "author": "郑燮",
    "dynasty": "清代",
    "content": "一间茅屋在深山， 白云半间僧半间。白云有时行雨去， 回时却羡老僧闲。"
  },
  {
    "title": "贺新郎·赠王一姐",
    "author": "郑燮",
    "dynasty": "清代",
    "content": "竹马相过日，还记汝，云鬟附颈，胭脂点额。阿母扶携翁负背，幼作儿郎装饰。小则小，寸心怜惜。放学归来尤未晚，向红楼存问春消息，向我索，画眉笔。二十年湖海常为客，都付于风吹梦杳，雨荒云隔。今日重逢深院里，一种温存尤昔，添多少周旋痕迹。但片言微仵容颜赤，只此意，最难得！"
  },
  {
    "title": "乳母诗序",
    "author": "郑燮",
    "dynasty": "宋代",
    "content": "　　乳母费氏，先祖母蔡太孺人之伺婢也。燮四岁失母，育于费氏。时值岁饥，费自食于外，服劳于内。每晨起，负燮入市中，以一钱市一饼置燮手，然后治他事。间有鱼飧瓜果，必先食燮，然后夫妻子母可得食也。　　数年，费益不支，其夫谋去。乳母不敢言，然常带泪痕。日取太孺人旧衣溅洗补缀，汲水盈缸满瓮，又买薪数十束积烛下，不数日竟去矣。燮晨入其室，空空然，见破床败几纵横；视其灶犹温，有饭一盏、菜一盂藏釜内，即常所饲燮者也。燮痛哭，竞亦不能食矣。后三年来归，侍太孺人，抚燮倍挚。又三十四年而卒，寿七十有六。方来归之明年，其子俊得操江堤塘官，屡迎养之，卒不去，以太孺人及燮故。燮成进士，乃喜曰：“吾抚幼主成名，儿子作八品官，复何恨！”遂以无疾终。"
  },
  {
    "title": "蜀道后期",
    "author": "张说",
    "dynasty": "唐代",
    "content": "客心争日月，来往预期程。秋风不相待，先至洛阳城。"
  },
  {
    "title": "送梁六自洞庭山作",
    "author": "张说",
    "dynasty": "唐代",
    "content": "巴陵一望洞庭秋，日见孤峰水上浮。闻道神仙不可接，心随湖水共悠悠。"
  },
  {
    "title": "幽州夜饮",
    "author": "张说",
    "dynasty": "唐代",
    "content": "凉风吹夜雨，萧瑟动寒林。正有高堂宴，能忘迟暮心。军中宜剑舞，塞上重笳音。不作边城将，谁知恩遇深！"
  },
  {
    "title": "邺都引",
    "author": "张说",
    "dynasty": "唐代",
    "content": "君不见魏武草创争天禄，群雄睚眦相驰逐。昼携壮士破坚阵，夜接词人赋华屋。都邑缭绕西山阳，桑榆汗漫漳河曲。城郭为墟人代改，但见西园明月在。邺旁高冢多贵臣，蛾眉曼睩共灰尘。试上铜台歌舞处，惟有秋风愁杀人。"
  },
  {
    "title": "恩制赐食于丽正殿书院宴赋得林字",
    "author": "张说",
    "dynasty": "唐代",
    "content": "东壁图书府，西园翰墨林。诵诗闻国政，讲易见天心。位窃和羹重，恩叨醉酒深。缓歌春兴曲，情竭为知音。"
  },
  {
    "title": "钱本草",
    "author": "张说",
    "dynasty": "唐代",
    "content": "　　钱，味甘，大热，有毒。偏能驻颜，采泽流润，善疗饥寒，解困厄之患立验。能利邦国，污贤达，畏清廉。贪者服之，以均平为良；如不均平，则冷热相激，令人霍乱。其药采无时，采之非礼则伤神。此既流行，能召神灵，通鬼气。如积而不散，则有水火盗贼之灾生；如散而不积，则有饥寒困厄之患至。一积一散谓之道，不以为珍谓之德，取与合宜谓之义，无求非分谓之礼，博施济众谓之仁，出不失期谓之信，入不妨己谓之智。以此七术精炼，方可久而服之，令人长寿。若服之非理，则弱志伤神，切须忌之。"
  },
  {
    "title": "幽州新岁作",
    "author": "张说",
    "dynasty": "唐代",
    "content": "去岁荆南梅似雪，今年蓟北雪如梅。共知人事何常定，且喜年华去复来。边镇戍歌连夜动，京城燎火彻明开。遥遥西向长安日，愿上南山寿一杯。"
  },
  {
    "title": "钦州守岁",
    "author": "张说",
    "dynasty": "唐代",
    "content": "故岁今宵尽，新年明旦来。愁心随斗柄，东北望春回。 "
  },
  {
    "title": "杂曲歌辞。踏歌词",
    "author": "张说",
    "dynasty": "唐代",
    "content": "花萼楼前雨露新，长安城里太平人。龙衔火树千灯艳，鸡踏莲花万岁春。帝宫三五戏春台，行雨流风莫妒来。西域灯轮千影合，东华金阙万重开。"
  },
  {
    "title": "和尹从事懋泛洞庭",
    "author": "张说",
    "dynasty": "唐代",
    "content": "平湖一望上连天，林景千寻下洞泉。忽惊水上光华满，疑是乘舟到日边。"
  },
  {
    "title": "咏瓢",
    "author": "张说",
    "dynasty": "唐代",
    "content": "美酒酌悬瓢，真淳好相映。蜗房卷堕首，鹤颈抽长柄。雅色素而黄，虚心轻且劲。岂无雕刻者，贵此成天性。"
  },
  {
    "title": "元朝（一作幽州元日）",
    "author": "张说",
    "dynasty": "唐代",
    "content": "今岁元日乐，不谢往年春。知向来心道，谁为昨夜人。"
  },
  {
    "title": "山夜闻钟",
    "author": "张说",
    "dynasty": "唐代",
    "content": "夜卧闻夜钟，夜静山更响。霜风吹寒月，窈窱虚中上。前声既舂容，后声复晃荡。听之如可见，寻之定无像。信知本际空，徒挂生灭想。"
  },
  {
    "title": "醉中作",
    "author": "张说",
    "dynasty": "唐代",
    "content": "醉后乐无极，弥胜未醉时。动容皆是舞，出语总成诗。"
  },
  {
    "title": "岳州守岁二首",
    "author": "张说",
    "dynasty": "唐代",
    "content": "夜风吹醉舞，庭户对酣歌。愁逐前年少，欢迎今岁多。桃枝堪辟恶，爆竹好惊眠。歌舞留今夕，犹言惜旧年。"
  },
  {
    "title": "灉湖山寺",
    "author": "张说",
    "dynasty": "唐代",
    "content": "空山寂历道心生，虚谷迢遥野鸟声。禅室从来尘外赏，香台岂是世中情。云间东岭千寻出，树里南湖一片明。若使巢由知此意，不将萝薜易簪缨。"
  },
  {
    "title": "深渡驿",
    "author": "张说",
    "dynasty": "唐代",
    "content": "旅泊青山夜，荒庭白露秋。洞房悬月影，高枕听江流。猿响寒岩树，萤飞古驿楼。他乡对摇落，并觉起离忧。"
  },
  {
    "title": "春雨早雷",
    "author": "张说",
    "dynasty": "唐代",
    "content": "东北春风至，飘飘带雨来。拂黄先变柳，点素早惊梅。树蔼悬书阁，烟含作赋台。河鱼未上冻，江蛰已闻雷。美人宵梦著，金屏曙不开。无缘一启齿，空酌万年杯。"
  },
  {
    "title": "奉和圣制太行山中言志应制",
    "author": "张说",
    "dynasty": "唐代",
    "content": "六龙鸣玉銮，九折步云端。河络南浮近，山经北上难。羽仪映松雪，戈甲带春寒。百谷晨笳动，千岩晓仗攒。皇心感韶节，敷藻念人安。既立省方馆，复建礼神坛。扈跸参天老，承荣忝夏官。长勤百年意，思见一胜残。"
  },
  {
    "title": "伯奴边见归田赋因投赵侍御",
    "author": "张说",
    "dynasty": "唐代",
    "content": "尔家叹穷鸟，吾族赋归田。莫道荣枯异，同嗟世网牵。黄陵浮汨渚，青草会湘川。去国逾三岁，兹山老二年。寒鸮鸣舍下，昏虎卧篱前。客泪堪斑竹，离亭欲赠荃。放言久无次，触兴感成篇。"
  },
  {
    "title": "道家四首奉敕撰",
    "author": "张说",
    "dynasty": "唐代",
    "content": "金坛启曙闱，真气肃微微。落月衔仙窦，初霞拂羽衣。香随龙节下，云逐凤箫飞。暂住蓬莱戏，千年始一归。窈窕流精观，深沉紫翠庭。金奁调上药，宝案读仙经。作赋看神雨，乘槎辨客星。只应谢人俗，轻举托云輧。金炉承道诀，玉牒启玄机。云逐笙歌度，星流宫殿飞。乘风嬉浩荡，窥月弄光辉。唯有三山鹤，应同千载归。道记开中箓，真官表上清。焚香三鸟至，炼药九仙成。天上灵书下，空中妙伎迎。迎来出烟雾，渺渺戏蓬瀛。"
  },
  {
    "title": "南中别蒋五岑向青州",
    "author": "张说",
    "dynasty": "唐代",
    "content": "老亲依北海，贱子弃南荒。有泪皆成血，无声不断肠。此中逢故友，彼地送还乡。愿作枫林叶，随君度洛阳。"
  },
  {
    "title": "下江南向夔州",
    "author": "张说",
    "dynasty": "唐代",
    "content": "天明江雾歇，洲浦棹歌来。绿水逶迤去，青山相向开。城临蜀帝祀，云接楚王台。旧知巫山上，游子共徘徊。"
  },
  {
    "title": "清夜酌",
    "author": "张说",
    "dynasty": "唐代",
    "content": "秋阴士多感，雨息夜无尘。清樽宜明月，复有平生人。"
  },
  {
    "title": "游洞庭湖湘",
    "author": "张说",
    "dynasty": "唐代",
    "content": "缅邈洞庭岫，葱蒙水雾色。宛在太湖中，可望不可即。剖竹守穷渚，开门对奇域。城池自絷笼，缨绶为徽纆.靡日不思往，经时始愿克。飞棹越溟波，维舟恣攀陟。窈窕入云步，崎岖倚松息。岩坛有鹤过，壁字无人识。滴石香乳溜，垂崖灵草植。玩幽轻雾阻，讨异忘曛逼。寒沙际水平，霜树笼烟直。空宫闻莫睹，地道窥难测。此处学金丹，何人生羽翼。谁传九光要，几拜三仙职。紫气徒想像，清潭长眇默。霓裳若有来，觏我云峰侧。"
  },
  {
    "title": "还至端州驿前与高六别处",
    "author": "张说",
    "dynasty": "唐代",
    "content": "旧馆分江日，凄然望落晖。相逢传旅食，临别换征衣。昔记山川是，今伤人代非。往来皆此路，生死不同归。"
  },
  {
    "title": "岭南送使",
    "author": "张说",
    "dynasty": "唐代",
    "content": "秋雁逢春返，流人何日归。将余去国泪，洒子入乡衣。饥狖啼相聚，愁猿喘更飞。南中不可问，书此示京畿。"
  },
  {
    "title": "杂曲歌辞·舞马词",
    "author": "张说",
    "dynasty": "唐代",
    "content": "万玉朝宗凤扆，千金率领龙媒。眄鼓凝骄躞蹀，听歌弄影徘徊。天禄遥征卫叔，日龙上借羲和。将共两骖争舞，来随八骏齐歌。彩旄八佾成行，时龙五色因方。屈膝衔杯赴节，倾心献寿无疆。帝皂龙驹沛艾，星兰骥子权奇。腾倚骧洋应节，繁骄接迹不移。二圣先天合德，群灵率土可封。击石骖驔紫燕，摐金顾步苍龙。圣君出震应箓，神马浮河献图。足踏天庭鼓舞，心将帝乐踟踌。"
  },
  {
    "title": "三月闺怨",
    "author": "张说",
    "dynasty": "唐代",
    "content": "三月时将尽，空房妾独居。蛾眉愁自结，鬓发没情梳。"
  },
  {
    "title": "九日进茱萸山诗五首",
    "author": "张说",
    "dynasty": "唐代",
    "content": "家居洛阳下，举目见嵩山。刻作茱萸节，情生造化间。黄花宜泛酒，青岳好登高。稽首明廷内，心为天下劳。菊酒携山客，萸囊系牧童。路疑随大隗，心似问鸿蒙。九日重阳数，三秋万实成。时来谒轩后，罢去坐蓬瀛。晚节欢重九，高山上五千。醉中知遇圣，梦里见寻仙。"
  },
  {
    "title": "奉和圣制千秋节宴应制",
    "author": "张说",
    "dynasty": "唐代",
    "content": "五德生王者，千龄启圣人。赤光来照夜，黄云上覆晨。海县衔恩久，朝章献舞新。高居帝座出，夹道众官陈。槊杖洗清景，磬管凝秋旻.珠囊含瑞露，金镜抱仙轮。何岁无乡饮，何田不报神。薰歌与名节，传代幸群臣。"
  },
  {
    "title": "奉和圣制送金城公主适西蕃应制",
    "author": "张说",
    "dynasty": "唐代",
    "content": "青海和亲日，潢星出降时。戎王子婿宠，汉国舅家慈。春野开离宴，云天起别词。空弹马上曲，讵减凤楼思。"
  },
  {
    "title": "冬日见牧牛人担青草归",
    "author": "张说",
    "dynasty": "唐代",
    "content": "塞上绵应折，江南草可结。欲持梅岭花，远竞榆关雪。日月无他照，山川何顿别。苟齐两地心，天问将安说。"
  },
  {
    "title": "答李伯鱼桐竹",
    "author": "张说",
    "dynasty": "唐代",
    "content": "结庐桐竹下，室迩人相深。接垣分竹径，隔户共桐阴。落花朝满岸，明月夜披林。竹有龙鸣管，桐留凤舞琴。奇声与高节，非吾谁赏心。"
  },
  {
    "title": "岳州守岁",
    "author": "张说",
    "dynasty": "唐代",
    "content": "除夜清樽满，寒庭燎火多。舞衣连臂拂，醉坐合声歌。至乐都忘我，冥心自委和。今年只如此，来岁知如何。"
  },
  {
    "title": "和魏仆射还乡",
    "author": "张说",
    "dynasty": "唐代",
    "content": "富贵还乡国，光华满旧林。秋风树不静，君子叹何深。故老空悬剑，邻交日散金。众芳摇落尽，独有岁寒心。"
  },
  {
    "title": "过庾信宅",
    "author": "张说",
    "dynasty": "唐代",
    "content": "兰成追宋玉，旧宅偶词人。笔涌江山气，文骄云雨神。包胥非救楚，随会反留秦。独有东阳守，来嗟古树春。"
  },
  {
    "title": "皇帝降诞日集贤殿赐宴",
    "author": "张说",
    "dynasty": "唐代",
    "content": "仲秋金帝起，五日土行昭。瑞表壬寅露，光传甲子宵。阴风吹大泽，梦日照昌朝。不独华封老，千年喜祝尧。"
  },
  {
    "title": "奉和圣制经邹鲁祭孔子应制",
    "author": "张说",
    "dynasty": "唐代",
    "content": "孔圣家邹鲁，儒风蔼典坟。龙骖回旧宅，凤德咏馀芬。入室神如在，升堂乐似闻。悬知一王法，今日待明君。"
  },
  {
    "title": "湘州北亭",
    "author": "张说",
    "dynasty": "唐代",
    "content": "人务南亭少，风烟北院多。山花迷径路，池水拂藤萝。萍散鱼时跃，林幽鸟任歌。悠然白云意，乘兴抱琴过。"
  },
  {
    "title": "三月三日诏宴定昆池宫庄赋得筵字",
    "author": "张说",
    "dynasty": "唐代",
    "content": "凤凰楼下对天泉，鹦鹉洲中匝管弦。旧识平阳佳丽地，今逢上巳盛明年。舟将水动千寻日，幕共林横两岸烟。不降玉人观禊饮，谁令醉舞拂宾筵。"
  },
  {
    "title": "咏尘",
    "author": "张说",
    "dynasty": "唐代",
    "content": "仙浦生罗袜，神京染素衣。裨山期益峻，照日幸增辉。夕伴龙媒合，朝游凤辇归。独怜范甑下，思绕画梁飞。"
  },
  {
    "title": "蜀路二首",
    "author": "张说",
    "dynasty": "唐代",
    "content": "云埃夜澄廓，山日晓晴鲜。叶落苍江岸，鸿飞白露天。磷磷含水石，幂幂覆林烟。客心久无绪，秋风殊未然。徭蜀时未改，别家乡念盈。忆昨出门日，春风发鲜荣。及兹旋辕地，秋风满路生。昏晓思魏阙，梦寐还秦京。秦京开朱第，魏阙垂紫缨。幽独玄虚阁，不闻人马声。艺业为君重，名位为君轻。玉琴知调苦，宝镜对胆清。鹰饥常啄腥，凤饥亦待琼。于君自有属，物外岂能轻。"
  },
  {
    "title": "奉和圣制赐诸州刺史应制以题坐右",
    "author": "张说",
    "dynasty": "唐代",
    "content": "文明遍禹迹，鳏寡达尧心。正在亲人守，能令王泽深。朝廷多秀士，熔炼比精金。犀节同分命，熊轩各外临。圣主赋新诗，穆若听薰琴。先言教为本，次言则是钦。三时农不夺，午夜犬无侵。愿使天宇内，品物遂浮沉。寄情群飞鹤，千里一扬音。共蹑华胥梦，龚黄安足寻。"
  },
  {
    "title": "安乐郡主花烛行",
    "author": "张说",
    "dynasty": "唐代",
    "content": "青宫朱邸翊皇闱，玉叶琼蕤发紫微。姬姜本来舅甥国，卜筮俱道凤凰飞。星昴殷冬献吉日，夭桃秾李遥相匹。鸾车凤传王子来，龙楼月殿天孙出。平台火树连上阳，紫炬红轮十二行。丹炉飞铁驰炎焰，炎霞烁电吐明光。绿輧绀幰纷如雾，节鼓清笳前启路。城隅靡靡稍东还，桥上鳞鳞转南渡。五方观者聚中京，四合尘烟涨洛城。商女香车珠结网，天人宝马玉繁缨。百壶渌酒千斤肉，大道连延障锦轴。先祝圣人寿万年，复祷宜家承百禄。珊瑚刻盘青玉尊，因之假道入梁园。梁园山竹凝云汉，仰望高楼在天半。翠幕兰堂苏合薰，珠帘挂户水波纹。别起芙蓉织成帐，金缕鸳鸯两相向。罽茵饰地承雕履，花烛分阶移锦帐。织女西垂隐烛台，双童连缕合欢杯。蔼蔼绮庭嫔从列，娥娥红粉扇中开。黄金两印双花绶，富贵婚姻古无有。清歌棠棣美王姬，流化邦人正夫妇。"
  },
  {
    "title": "五君咏五首。苏许公瑰",
    "author": "张说",
    "dynasty": "唐代",
    "content": "许公信国桢，克美具瞻情。百事资朝问，三章广世程。处高心不有，临节自为名。朱户传新戟，青松拱旧茔。凄凉丞相府，馀庆在玄成。"
  },
  {
    "title": "岳阳早霁南楼",
    "author": "张说",
    "dynasty": "唐代",
    "content": "山水佳新霁，南楼玩初旭。夜来枝半红，雨后洲全绿。四运相终始，万形纷代续。适临青草湖，再变黄莺曲。地穴穿东武，江流下西蜀。歌闻枉渚邅，舞见长沙促。心阻意徒驰，神和生自足。白发悲上春，知常谢先欲。"
  },
  {
    "title": "岳阳石门墨山二山相连有禅堂观天下绝境",
    "author": "张说",
    "dynasty": "唐代",
    "content": "囷轮江上山，近在华容县。常涉巴丘首，天晴遥可见。佳游屡前诺，芳月愆幽眷。及此符守移，欢言临道便。既携赏心客，复有送行掾。竹径入阴窅，松萝上空蒨.草共林一色，云与峰万变。探窥石门断，缘越沙涧转。两山势争雄，峰巘相顾眄。药妙灵仙宝，境华岩壑选。清都西渊绝，金地东敞宴。池果接园畦，风烟迩台殿。高寻去石顶，旷览天宇遍。千山纷满目，百川豁对面。骑来云气迎，人去鸟声恋。长揖桃源士，举世同企羡。"
  },
  {
    "title": "入海二首",
    "author": "张说",
    "dynasty": "唐代",
    "content": "乘桴入南海，海旷不可临。茫茫失方面，混混如凝阴。云山相出没，天地互浮沉。万里无涯际，云何测广深。潮波自盈缩，安得会虚心。海上三神山，逍遥集众仙。灵心岂不同，变化无常全。龙伯如人类，一钓两鳌连。金台此沦没，玉真时播迁。问子劳何事，江上泣经年。隰中生红草，所美非美然。"
  },
  {
    "title": "相州山池作",
    "author": "张说",
    "dynasty": "唐代",
    "content": "尝怀谢公咏，山水陶嘉月。及此年事衰，徒看众花发。观鱼乐何在，听鸟情都歇。星汉流不停，蓬莱去难越。邺中秋麦秀，淇上春云没。日见尘物空，如何静心阙。"
  },
  {
    "title": "襄阳路逢寒食",
    "author": "张说",
    "dynasty": "唐代",
    "content": "去年寒食洞庭波，今年寒食襄阳路。不辞著处寻山水，只畏还家落春暮。"
  },
  {
    "title": "咏方圆动静示李泌",
    "author": "张说",
    "dynasty": "唐代",
    "content": "方如棋局，圆如棋子。动如棋生，静如棋死。"
  },
  {
    "title": "杂曲歌辞。舞马千秋万岁乐府词",
    "author": "张说",
    "dynasty": "唐代",
    "content": "金天诞圣千秋节，玉醴还分万寿觞。试听紫骝歌乐府，何如騄骥舞华冈。连骞势出鱼龙变，蹀躞骄生鸟兽行。岁岁相传指树日，翩翩来伴庆云翔。圣王至德与天齐，天马来仪自海西。腕足齐行拜两膝，繁骄不进蹈千蹄。髤髵奋鬣时蹲踏，鼓怒骧身忽上跻。更有衔杯终宴曲，垂头掉尾醉如泥。远听明君爱逸才，玉鞭金翅引龙媒。不因兹白人间有，定是飞黄天上来。影弄日华相照耀，喷含云色且徘徊。莫言阙下桃花舞，别有河中兰叶开。"
  },
  {
    "title": "道家四首奉敕撰 其三",
    "author": "张说",
    "dynasty": "唐代",
    "content": "金炉承道诀，玉牒启玄机。云逐笙歌度，星流宫殿飞。乘风嬉浩荡，窥月弄光辉。唯有三山鹤，应同千载归。"
  },
  {
    "title": "离会曲",
    "author": "张说",
    "dynasty": "唐代",
    "content": "何处送客洛桥头，洛水泛泛中行舟。可怜河树叶萎蕤，关关河鸟声相思。街鼓喧喧日将夕，去棹归轩两相迫。何人送客故人情，故人今夜何处客。"
  },
  {
    "title": "杂诗四首",
    "author": "张说",
    "dynasty": "唐代",
    "content": "抱薰心常焦，举旆心常摇。天长地自久，欢乐能几朝。君看西陵树，歌舞为谁娇。山闲苦积雨，木落悲时遽。赏心凡几人，良辰在何处。触石满堂侈，洒我终夕虑。客鸟怀主人，衔花未能去。剖珠贵分明，琢玉思坚贞。要君意如此，终始莫相轻。问子青霞意，何事留朱轩。自言心远俗，未始迹辞喧。过蒙良时幸，侧息吏途烦。簪缨非宿好，文史弃前言。夕卧北窗下，梦归南山园。白云惭幽谷，清风愧泉源。十年兹赏废，佳期今复存。挂冠谢朝侣，星驾别君门。默念群疑起，玄通百虑清。初心灭阳艳，复见湛虚明。悟灭心非尽，求虚见后生。应将无住法，修到不成名。"
  },
  {
    "title": "奉和圣制温汤对雪应制",
    "author": "张说",
    "dynasty": "唐代",
    "content": "瑞雪带寒风，寒风入阴琯.阴琯方凝闭，寒风复凄断。宫似瑶林匝，庭如月华满。正赓挟纩词，非近温泉暖。"
  },
  {
    "title": "送王光庭",
    "author": "张说",
    "dynasty": "唐代",
    "content": "同居洛阳陌，经日懒相求。及尔江湖去，言别怅悠悠。楚云眇羁翼，海月倦行舟。爱而不可见，徒嗟芳岁流。"
  },
  {
    "title": "修书院学士奉敕宴梁王宅赋得树字",
    "author": "张说",
    "dynasty": "唐代",
    "content": "虎殿成鸿业，猿岩题凤赋。既荷大君恩，还蒙小山遇。秋吹迎弦管，凉云生竹树。共惜朱邸欢，无辞洛城暮。"
  },
  {
    "title": "襄州景空寺题融上人兰若",
    "author": "张说",
    "dynasty": "唐代",
    "content": "高名出汉阴，禅阁跨香岑。众山既围绕，长川复回临。云峰晓灵变，风木夜虚吟。碧湫龙池满，苍松虎径深。旧知青岩意，偏入杳冥心。何由侣飞锡，从此脱朝簪。"
  },
  {
    "title": "出湖寄赵冬曦",
    "author": "张说",
    "dynasty": "唐代",
    "content": "西泛平湖尽，参差入乱山。东瞻岳阳郡，汗漫太虚间。窘步同行乐，遒文互屡看。山戍上云桂，江亭临水关。川途倏忽间，风景依如昨。湘浦未赐环，荆门犹主诺。何时与美人，载酒游宛洛。"
  },
  {
    "title": "侍宴隆庆池应制",
    "author": "张说",
    "dynasty": "唐代",
    "content": "灵池月满直城隈，黻帐天临御路开。东沼初阳疑吐出，南山晓翠若浮来。鱼龙百戏纷容与，凫鹢双舟较溯洄。愿似金堤青草馥，长承瑶水白云杯。"
  },
  {
    "title": "和朱使欣道峡似巫山之作",
    "author": "张说",
    "dynasty": "唐代",
    "content": "江如晓天净，石似暮霞张。征帆一流览，宛若巫山阳。楚客思归路，秦人谪异乡。猿鸣孤月夜，再使泪沾裳。"
  },
  {
    "title": "和朱使欣二首",
    "author": "张说",
    "dynasty": "唐代",
    "content": "南土多为寇，西江尽畏途。山行阻篁竹，水宿碍萑蒲。使越才应有，征蛮力岂无。空传人赠剑，不见虎衔珠。江势连山远，天涯此夜愁。霜空极天静，寒月带江流。思起南征棹，文高北望楼。自怜如坠叶，泛泛侣仙舟。"
  },
  {
    "title": "奉和圣制温泉言志应制",
    "author": "张说",
    "dynasty": "唐代",
    "content": "温谷媚新丰，骊山横半空。汤池薰水殿，翠木暖烟宫。起疾逾仙药，无私合圣功。始知尧舜德，心与万人同。"
  },
  {
    "title": "崔礼部园亭得深字",
    "author": "张说",
    "dynasty": "唐代",
    "content": "窈窕留清馆，虚徐步晚阴。水连伊阙近，树接夏阳深。柳蔓怜垂拂，藤梢爱上寻。讶君轩盖侣，非复俗人心。"
  },
  {
    "title": "送王尚一严嶷二侍御赴司马都督军",
    "author": "张说",
    "dynasty": "唐代",
    "content": "汉掖通沙塞，边兵护草腓。将行司马令，助以铁冠威。白露鹰初下，黄尘骑欲飞。明年春酒熟，留酌二星归。"
  },
  {
    "title": "送崔二长史日知赴潞州",
    "author": "张说",
    "dynasty": "唐代",
    "content": "东山怀卧理，南省怅悲翁。共见前途促，何知后会同。莫轻一筵宴，明日半成空。况尔新离阙，思归迷梦中。"
  },
  {
    "title": "送王晙自羽林赴永昌令",
    "author": "张说",
    "dynasty": "唐代",
    "content": "将星移北洛，神雨避东京。为负刚肠誉，还追强项名。白云向伊阙，黄叶散昆明。多谢弦歌宰，稀闻桴鼓声。"
  },
  {
    "title": "奉和圣制野次喜雪应制",
    "author": "张说",
    "dynasty": "唐代",
    "content": "寒更玉漏催，晓色御前开。泱漭云阴积，氤氲风雪回。山知银作瓮，宫见璧成台。欲验丰年象，飘摇仙藻来。"
  },
  {
    "title": "侍宴蘘荷亭应制",
    "author": "张说",
    "dynasty": "唐代",
    "content": "回銮青岳观，帐殿紫烟峰。仙路迎三鸟，云衢驻两龙。园林看化塔，坛墠识馀封。山外闻箫管，还如天上逢。"
  },
  {
    "title": "羽林恩召观御书王太尉碑",
    "author": "张说",
    "dynasty": "唐代",
    "content": "陇首名公石，来承圣札归。鱼龙生意态，钩剑动铓辉。字得神明保，词惭少女徽。谁家羽林将，又逐凤书飞。"
  },
  {
    "title": "戏题草树",
    "author": "张说",
    "dynasty": "唐代",
    "content": "忽惊石榴树，远出渡江来。戏问芭蕉叶，何愁心不开。微霜拂宫桂，凄吹扫庭槐。荣盛更如此，惭君独见哀。"
  },
  {
    "title": "晦日",
    "author": "张说",
    "dynasty": "唐代",
    "content": "晦日嫌春浅，江浦看湔衣。道傍花欲合，枝上鸟犹稀。共忆浮桥晚，无人不醉归。寄书题此日，雁过洛阳飞。"
  },
  {
    "title": "徐高御挽歌",
    "author": "张说",
    "dynasty": "唐代",
    "content": "蒲密遥千载，鸣琴始一追。公卿传世范，仁义续灵基。不待南游禄，何先北帝期。玉棺从此闭，金鼎代相欺。"
  },
  {
    "title": "右侍郎集贤院学士徐公挽词二首",
    "author": "张说",
    "dynasty": "唐代",
    "content": "才美临淄北，名高淮海东。羽仪三省遍，渔猎五车通。玉殿孤新榜，珠英落旧丛。徒悬一宝剑，何处访徐公。叹息书林友，才华天下选。并赋三阳宫，集诗集贤殿。具物衣如在，咄嗟长不见。既哀薤露词，岂忘平生眷。"
  },
  {
    "title": "扈从温泉宫献诗",
    "author": "张说",
    "dynasty": "唐代",
    "content": "温泉启蛰气氛氲，渭浦归鸿日数群。骑仗联联环北极，鸣笳步步引南熏。松间彩殿笼佳气，山上朱旗绕瑞云。不知远梦华胥国，何如亲奉帝尧君。"
  },
  {
    "title": "赠工部尚书冯公挽歌三首",
    "author": "张说",
    "dynasty": "唐代",
    "content": "忠鲠难为事，平生尽畏途。如弦心自直，秀木势恒孤。诏葬南陵道，神游北斗枢。贵门传万石，馀庆在双珠。爵位题龙旐，威仪出凤城。路傍人泣送，门外马嘶迎。万事非吾有，千悲是世情。昔焉称夏日，今也谥冬卿。窅然长夜台，举世可哀哉。泉户一朝闭，松风四面来。石碑填駮藓，珠服聚尘埃。谁言辽东鹤，千年往复回。"
  },
  {
    "title": "过蜀道山",
    "author": "张说",
    "dynasty": "唐代",
    "content": "我行春三月，山中百花开。披林入峭蒨，攀登陟崔嵬。白云半峰起，清江出峡来。谁知高深意，缅邈心幽哉。"
  },
  {
    "title": "巡边在河北作",
    "author": "张说",
    "dynasty": "唐代",
    "content": "抚剑空馀勇，弯弧遂无力。老去事如何，据鞍长叹息。故交索将尽，后进稀相识。独怜半死心，尚有寒松直。"
  },
  {
    "title": "代书答姜七崔九",
    "author": "张说",
    "dynasty": "唐代",
    "content": "婀娜金闺树，离披野田草。虽殊两地荣，幸共三春好。花殊鸟飞处，叶镂虫行道。真心独感人，惆怅令人老。"
  },
  {
    "title": "代书寄吉十一",
    "author": "张说",
    "dynasty": "唐代",
    "content": "一雁雪上飞，值我衡阳道。口衔离别字，远寄当归草。目想春来迟，心惊寒去早。忆乡乘羽翮，慕侣盈怀抱。零落答故人，将随江树老。"
  },
  {
    "title": "行从方秀川与刘评事文同宿",
    "author": "张说",
    "dynasty": "唐代",
    "content": "方秀美盘游，频年降天罕。水共伊川接，山将阙门断。捧日照恩华，攀云引疲散。野宿霜入帐，孤衾寒不暖。静闻宫漏疏，卧视庭月满。开炉命温酎，中夜发清管。风送关山长，气遒星岁短。寓言情思惬，适兴真意坦。寰中病羁挂，方外嫌纵诞。愿君乐盛时，无嗟带纕缓。"
  },
  {
    "title": "奉和圣制行次成皋应制",
    "author": "张说",
    "dynasty": "唐代",
    "content": "夏氏阶隋乱，自言河朔雄。王师进谷水，兵气临山东。前扫成皋阵，却下洛阳宫。义合帝图起，威加天宇同。轩台百年外，虞典一巡中。战龙思王业，倚马赋神功。"
  },
  {
    "title": "和张监游终南",
    "author": "张说",
    "dynasty": "唐代",
    "content": "宿怀终南意，及此语云峰。夜闻竹涧静，晓望林岭重。春烟生古石，时鸟戏幽松。岂无山中赏，但畏心莫从。"
  },
  {
    "title": "过怀王墓",
    "author": "张说",
    "dynasty": "唐代",
    "content": "咿嚘不可信，以此败怀王。客死峣关路，返葬岐江阳。啼狖抱山月，饥狐猎野霜。一闻怀沙事，千载尽悲凉。"
  },
  {
    "title": "遥同蔡起居偃松篇",
    "author": "张说",
    "dynasty": "唐代",
    "content": "清都众木总荣芬，传道孤松最出群。名接天庭长景色，气连宫阙借氛氲。悬池的的停华露，偃盖重重拂瑞云。不借流膏助仙鼎，愿将桢干捧明君。莫比冥灵楚南树，朽老江边代不闻。"
  },
  {
    "title": "同赵侍御乾湖作",
    "author": "张说",
    "dynasty": "唐代",
    "content": "江南湖水咽山川，春江溢入共湖连。气色纷沦横罩海，波涛鼓怒上漫天。鳞宗壳族嬉为府，弋叟罛师利焉聚。欹帆侧柁弄风口，赴险临深绕湾浦。一湾一浦怅邅回，千曲千溠怳迷哉，乍见灵妃含笑往。复闻游女怨歌来。暑来寒往运洄洑，潭生水落移陵谷。云间坠翮散泥沙，波上浮查栖树木，昨暮飞霜下北津，今朝行雁度南滨。处处沟洚清源竭，年年旧苇白头新。天地盈虚尚难保，人间倚伏何须道。秋月皛皛泛澄澜，冬景青青步纤草。念君宿昔观物变，安得踌蹰不衰老。"
  },
  {
    "title": "岳州作",
    "author": "张说",
    "dynasty": "唐代",
    "content": "夜梦云阙间，从容簪履列。朝游洞庭上，缅望京华绝。潦收江未清，火退山更热。重欷视欲醉，懵满气如噎。器留鱼鳖腥，衣点蚊虻血。发白思益壮，心玄用弥拙。冠剑日苔藓，琴书坐废撤。唯有报恩字，刻意长不灭。"
  },
  {
    "title": "五君咏五首。魏齐公元忠",
    "author": "张说",
    "dynasty": "唐代",
    "content": "齐公生人表，迥天闻鹤唳。清论早揣摩，玄心晚超诣。入相廊庙静，出军沙漠霁。见深吕禄忧，举后陈平计。甘心除君恶，足以报先帝。"
  },
  {
    "title": "同赵侍御望归舟",
    "author": "张说",
    "dynasty": "唐代",
    "content": "山庭迥迥面长川，江树重重极远烟。形影相追高翥鸟，心肠并断北风船。"
  },
  {
    "title": "清远江峡山寺",
    "author": "张说",
    "dynasty": "唐代",
    "content": "流落经荒处，逍遥此梵宫。云峰吐月白，石壁淡烟红。宝塔灵仙涌，悬龛造化功。天香涵竹气，虚呗引松风。檐牖飞花入，廊房激水通。猿鸣知谷静，鱼戏辨江空。静默将何贵，惟应心境同。"
  },
  {
    "title": "三月三日定昆池奉和萧令得潭字韵",
    "author": "张说",
    "dynasty": "唐代",
    "content": "暮春三月日重三，春水桃花满禊潭。广乐逶迤天上下，仙舟摇衍镜中酣。"
  },
  {
    "title": "三月二十日诏宴乐游园赋得风字",
    "author": "张说",
    "dynasty": "唐代",
    "content": "乐游形胜地，表里望郊宫。北阙连天顶，南山对掌中。皇恩贷芳月，旬宴美成功。鱼戏芙蓉水，莺啼杨柳风。春光看欲暮，天泽恋无穷。长袖招斜日，留光待曲终。"
  },
  {
    "title": "赴集贤院学士上赐宴应制得辉字",
    "author": "张说",
    "dynasty": "唐代",
    "content": "侍帝金华讲，千龄道固稀。位将贤士设，书共学徒归。首命深燕隗，通经浅汉韦。列筵荣赐食，送客愧儒衣。贺燕窥檐下，迁莺入殿飞。欲知朝野庆，文教日光辉。"
  },
  {
    "title": "端午三殿侍宴应制探得鱼字",
    "author": "张说",
    "dynasty": "唐代",
    "content": "小暑夏弦应，徽音商管初。愿赍长命缕，来续大恩馀。三殿褰珠箔，群官上玉除。助阳尝麦彘，顺节进龟鱼。甘露垂天酒，芝花捧御书。合丹同蝘蜓，灰骨共蟾蜍。今日伤蛇意，衔珠遂阙如。"
  },
  {
    "title": "被使在蜀",
    "author": "张说",
    "dynasty": "唐代",
    "content": "即今三伏尽，尚自在临邛。归途千里外，秋月定相逢。"
  },
  {
    "title": "正朝摘梅",
    "author": "张说",
    "dynasty": "唐代",
    "content": "蜀地寒犹暖，正朝发早梅。偏惊万里客，已复一年来。"
  },
  {
    "title": "奉和圣制潼关口号应制",
    "author": "张说",
    "dynasty": "唐代",
    "content": "天德平无外，关门东复西。不将千里隔，何用一丸泥。"
  },
  {
    "title": "解连环·孤雁",
    "author": "张炎",
    "dynasty": "宋代",
    "content": "楚江空晚。怅离群万里，恍然惊散。自顾影、欲下寒塘，正沙净草枯，水平天远。写不成书，只寄得、相思一点。料因循误了，残毡拥雪，故人心眼。谁怜旅愁荏苒。谩长门夜悄，锦筝弹怨。想伴侣、犹宿芦花，也曾念春前，去程应转。暮雨相呼，怕蓦地、玉关重见。未羞他、双燕归来，画帘半卷。"
  },
  {
    "title": "清平乐·采芳人杳",
    "author": "张炎",
    "dynasty": "宋代",
    "content": "采芳人杳，顿觉游情少。客里看春多草草，总被诗愁分了。去年燕子天涯，今年燕子谁家？ 三月休听夜雨，如今不是催花。"
  },
  {
    "title": "清平乐·候蛩凄断",
    "author": "张炎",
    "dynasty": "宋代",
    "content": "候蛩凄断，人语西风岸。月落沙平江似练，望尽芦花无雁。暗教愁损兰成，可怜夜夜关情。只有一枝梧叶，不知多少秋声！"
  },
  {
    "title": "风入松·危楼古镜影犹寒",
    "author": "张炎",
    "dynasty": "宋代",
    "content": "危楼古镜影犹寒。倒景忽相看。桃花不识东西晋，想如今、也梦邯郸。缥缈神仙海上，飘零图画人间。宝光丹气共回环。水弱小舟闲。秋风难老三珠树，尚依依、脆管清弹。说与霓裳莫舞，银桥不到深山。"
  },
  {
    "title": "鹧鸪天·楼上谁将玉笛吹",
    "author": "张炎",
    "dynasty": "宋代",
    "content": "楼上谁将玉笛吹？山前水阔暝云低。劳劳燕子人千里，落落梨花雨一枝。修禊近，卖饧时。故乡惟有梦相随。夜来折得江头柳，不是苏堤也皱眉。"
  },
  {
    "title": "八声甘州·记玉关踏雪事清游",
    "author": "张炎",
    "dynasty": "宋代",
    "content": "辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。"
  },
  {
    "title": "忆旧游·登蓬莱阁",
    "author": "张炎",
    "dynasty": "宋代",
    "content": "问蓬莱何处，风月依然，万里江清。休说神仙事，便神仙纵有，即是闲人。笑我几番醒醉，石磴扫松阴。任狂客难招，采芳难赠，且自微吟。俯仰成陈迹，叹百年谁在，阑槛孤凭。海日生残夜，看卧龙和梦，飞入秋冥。还听水声东去，山冷不生云。正目极空寒，萧萧汉柏愁茂陵。"
  },
  {
    "title": "高阳台·西湖春感",
    "author": "张炎",
    "dynasty": "宋代",
    "content": "接叶巢莺，平波卷絮，断桥斜日归船。能几番游，看花又是明年。东风且伴蔷薇住，到蔷薇、春已堪怜。更凄然。万绿西泠，一抹荒烟。当年燕子知何处，但苔深韦曲，草暗斜川。见说新愁，如今也到鸥边。无心再续笙歌梦，掩重门、浅醉闲眠。莫开帘，怕见飞花，怕听啼鹃。"
  },
  {
    "title": "朝中措·清明时节",
    "author": "张炎",
    "dynasty": "宋代",
    "content": "清明时节雨声哗。潮拥渡头沙。翻被梨花冷看，人生苦恋天涯。燕帘莺户，云窗雾阁，酒醒啼鸦。折得一枝杨柳，归来插向谁家。"
  },
  {
    "title": "绮罗香·红叶",
    "author": "张炎",
    "dynasty": "宋代",
    "content": "万里飞霜，千林落木，寒艳不招春妒。枫冷吴江，独客又吟愁句。正船舣、流水孤村，似花绕、斜阳归路。甚荒沟、一片凄凉，载情不去载愁去。长安谁问倦旅？羞见衰颜借酒，飘零如许。谩倚新妆，不入洛阳花谱。为回风、起舞尊前，尽化作、断霞千缕。记阴阴、绿遍江南，夜窗听暗雨。"
  },
  {
    "title": "渡江云·山阴久客一再逢春回忆西杭渺然愁思",
    "author": "张炎",
    "dynasty": "宋代",
    "content": "山空天入海，倚楼望极，风急暮潮初。一帘鸠外雨，几处闲田，隔水动春锄。新烟禁柳，想如今、绿到西湖。犹记得、当年深隐，门掩两三株。愁余。荒洲古溆，断梗疏萍，更漂流何处。空自觉、围羞带减，影怯灯孤。常疑即见桃花面，甚近来、翻笑无书。书纵远，如何梦也都无。"
  },
  {
    "title": "疏影·咏荷叶",
    "author": "张炎",
    "dynasty": "宋代",
    "content": "碧圆自洁。向浅洲远渚，亭亭清绝。犹有遗簪，不展秋心，能卷几多炎热。鸳鸯密语同倾盖，且莫与、浣纱人说。恐怨歌、忽断花风，碎却翠云千叠。回首当年汉舞，怕飞去、谩皱留仙裙折。恋恋青衫，犹染枯香，还叹鬓丝飘雪。盘心清露如铅水，又一夜、西风吹折。喜静看、匹练秋光，倒泻半湖明月。"
  },
  {
    "title": "阮郎归·有怀北游",
    "author": "张炎",
    "dynasty": "宋代",
    "content": "钿车骄马锦相连，香尘逐管弦。瞥然飞过水秋千。清明寒食天。花贴贴，柳悬悬。莺房几醉眠。醉中不信有啼鹃。江南二十年。"
  },
  {
    "title": "思佳客·题周草窗武林旧事",
    "author": "张炎",
    "dynasty": "宋代",
    "content": "梦里瞢腾说梦华。莺莺燕燕已天涯。蕉中覆处应无鹿，汉上从来不见花。今古事，古今嗟。西湖流水响琵琶。铜驼烟雨栖芳草，休向江南问故家。"
  },
  {
    "title": "疏影·梅影",
    "author": "张炎",
    "dynasty": "宋代",
    "content": "黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上燃犀去，照水底、珊瑚如活。做弄得、酒醒天寒，空对一庭香雪。"
  },
  {
    "title": "摸鱼子·高爱山隐居",
    "author": "张炎",
    "dynasty": "宋代",
    "content": "爱吾庐、傍湖千顷，苍茫一片清润。晴岚暖翠融融处，花影倒窥天镜。沙浦迥。看野水涵波，隔柳横孤艇。眠鸥未醒。甚占得莼乡，都无人见，斜照起春暝。还重省。岂料山中秦晋，桃源今度难认。林间即是长生路，一笑原非捷径。深更静。待散发吹箫，跨鹤天风冷。凭高露饮。正碧落尘空，光摇半壁，月在万松顶。"
  },
  {
    "title": "月下笛·万里孤云",
    "author": "张炎",
    "dynasty": "宋代",
    "content": "孤游万竹山中，闲门落叶，愁思黯然，因动《黍离》之感。时寓甬东积翠山舍。万里孤云，清游渐远，故人何处？寒窗梦里，犹记经行旧时路。连昌约略无多柳，第一是难听夜雨。漫惊回凄悄，相看烛影，拥衾谁语？张绪归何暮？半零落依依，断桥鸥鹭。天涯倦旅，此时心事良苦。只愁重洒西州泪，问杜曲人家在否？恐翠袖正天寒，犹倚梅花那树。"
  },
  {
    "title": "清平乐·平原放马",
    "author": "张炎",
    "dynasty": "宋代",
    "content": "辔摇衔铁。蹴踏平原雪。勇趁军声曾汗血。闲过升平时节。茸茸春草天涯。涓涓野水晴沙。多少骅骝老去，至今犹困盐车。"
  },
  {
    "title": "南浦·春水",
    "author": "张炎",
    "dynasty": "宋代",
    "content": "波暖绿粼粼，燕飞来，好是苏堤才晓。鱼没浪痕圆，流红去，翻笑东风难扫。荒桥断浦，柳阴撑出扁舟小。回首池塘青欲遍，绝似梦中芳草。和云流出空山，甚年年净洗，花香不了？新绿乍生时，孤村路，犹忆那回曾到。余情渺渺，茂林觞咏如今悄。前度刘郎归去后，溪上碧桃多少。"
  },
  {
    "title": "壶中天·夜渡古黄河与沈尧道曾子敬同赋",
    "author": "张炎",
    "dynasty": "宋代",
    "content": "扬舲万里，笑当年底事，中分南北。须信平生无梦到，却向而今游历。老柳官河，斜阳古道，风定波犹直。野人惊问，泛槎何处狂客！迎面落叶萧萧，水流沙共远，都无行迹。衰草凄迷秋更绿，唯有闲鸥独立。浪挟天浮，山邀云去，银浦横空碧。扣舷歌断，海蟾飞上孤白。"
  },
  {
    "title": "水龙吟·白莲",
    "author": "张炎",
    "dynasty": "宋代",
    "content": "仙人掌上芙蓉，涓涓犹滴金盘露。轻装照水，纤裳玉立，飘飘似舞。几度销凝，满湖烟月，一汀鸥鹭。记小舟夜悄，波明香远，浑不见、花开处。应是浣纱人妒。褪红衣、被谁轻误？闲情淡雅，冶姿清润，凭娇待语。隔浦相逢，偶然倾盖，似传心素。怕湘皋佩解，绿云十里，卷西风去。"
  },
  {
    "title": "湘月·行行且止",
    "author": "张炎",
    "dynasty": "宋代",
    "content": "余载书往来山阴道中，每以事夺，不能尽兴。戊子冬晚，与徐平野、王中仙曳舟溪上。天空水寒，古意萧飒。中仙有词雅丽；平野作《晋雪图》，亦清逸可观。余述此调，盖白石《念奴娇》鬲指声也。行行且止，把乾坤收入，篷窗深里。星散白鸥三四点，数笔横塘秋意。岸觜冲波，篱根受叶，野径通村市。疏风迎面，湿衣原是空翠。堪叹敲雪门荒，争棋墅冷，苦竹鸣山鬼。纵使如今犹有晋，无复清游如此。落日沙黄，远天云淡，弄影芦花外。几时归去，剪取一半烟水。"
  },
  {
    "title": "声声慢",
    "author": "张炎",
    "dynasty": "宋代",
    "content": "旧游编否穿花省路，傍竹寻邻，如何故隐都荒。问取堤边，因甚减却垂杨。消磨纵然未尽，满烟波、添了斜阳。空叹息，又翻成无限，杜老凄凉。一舸清风何处，把秦山晋水，分贮诗囊。发已飘飘，休问岁晚空江。松陵试招旧隐，怕白鸥、犹识清狂。渐溯远，望并州、却是故乡。"
  },
  {
    "title": "渔歌子",
    "author": "张炎",
    "dynasty": "宋代",
    "content": "□□□□□溪流。紧系篱边一叶舟。沽酒去，闭门休。从此清闲不属鸥。"
  },
  {
    "title": "甘州·听江湖夜雨十年灯",
    "author": "张炎",
    "dynasty": "宋代",
    "content": "听江湖、夜雨十年灯，孤影尚中州。对荒凉茂苑，吟情渺渺，心事悠悠。见说寒梅犹在，无处认西楼。招取楼边月，同载扁舟。明日琴书何处，正风前堕叶，草外闲鸥。甚消磨不尽，惟有古今愁。总休问、西湖南浦，渐春来、烟水入天流。清游好，醉招黄鹤，一啸清秋。"
  },
  {
    "title": "祝英台近（与周草窗话旧）",
    "author": "张炎",
    "dynasty": "宋代",
    "content": "水痕深，花信足，寂寞汉南树。转首青阴，芳事顿如许。不知多少消魂，夜来风雨。犹梦到、断红流处。最无据。长年息影空山，愁入庾郎句。玉老田荒，心事已迟暮。几回听得啼鹃，不如归去。终不似、旧时鹦鹉。"
  },
  {
    "title": "风入松（赠蒋道录溪山堂）",
    "author": "张炎",
    "dynasty": "宋代",
    "content": "门前山可久长看。留住白云难。溪虚却与云相傍，对白云、何必深山。爽气潜生树石，晴光竟入阑干。旧家三径竹千竿。苍雪拂衣寒。绿蓑青笠玄真子，钓风波、不是真闲。得似壶中日月，依然只在人间。"
  },
  {
    "title": "如梦令（渊明行径）",
    "author": "张炎",
    "dynasty": "宋代",
    "content": "苔径独行清昼。瑟瑟松风如旧。出岫本无心，迟种门前杨柳。回首。回首。篱下白衣来否。"
  },
  {
    "title": "忆旧游（大都长春宫，即旧之太极宫也）",
    "author": "张炎",
    "dynasty": "宋代",
    "content": "看方壶拥翠，太极垂光，积雪初晴。阊阖开黄道，正绿章封事，飞上层青。古台半压琪树，引袖拂寒星。见玉冷闲坡，金明邃宇，人往深清。幽寻。自来去，对华表千年，天籁无声。别有长生路，看花开花落，何处无春。露台深锁丹气，隔水唤青禽。尚记得归时，鹤衣散影都是云。"
  },
  {
    "title": "凤凰台上忆吹箫",
    "author": "张炎",
    "dynasty": "宋代",
    "content": "味凄然。以其号孤篷，嘱余赋之。水国浮家，渔村古隐，浪游惯占花深。犹记得、琵琶半面，曾湿衫青。不道江空岁晚，桃叶渡、还叹飘零。因乘兴，醉梦醒时，却是山阴。投闲倦呼俦侣，竟棹入芦花，俗客难寻。风渺渺、云拖暮雪，独钓寒清。远溯流光万里，浑错认、叶竹寰瀛。元来是、天上太乙真人。"
  },
  {
    "title": "风入松（岫云）",
    "author": "张炎",
    "dynasty": "宋代",
    "content": "卷舒无意入虚玄。丘壑伴云烟。石根清气千年润，覆孤松、深护啼猿。霭霭静随仙隐，悠悠闲对僧眠。傍花懒向小溪边。空谷覆流泉。浮踪自感今如此，已无心、万里行天。记得晋人归去，御风飞过斜川。"
  },
  {
    "title": "玉蝴蝶（赋玉绣球花）",
    "author": "张炎",
    "dynasty": "宋代",
    "content": "留得一团和气，此花开尽，春已规圆。虚白窗深，恍讶碧落星悬。扬芳丛、低翻雪羽，凝素艳、争簇冰蝉。向西园。几回错认，明月秋千。欲觅生香何处，盈盈一水，空对娟娟。待折归来，倩谁偷解玉连环。试结取、鸳鸯锦带，好移傍、鹦鹉珠帘。晚阶前。落梅无数，因甚啼鹃。"
  },
  {
    "title": "瑶台聚八仙（杭友寄声，以词答意）",
    "author": "张炎",
    "dynasty": "宋代",
    "content": "秋水涓涓。人正远、鱼雁待拂吟笺。也知游意，多在第二桥边。花底鸳鸯深处影，柳阴淡隔里湖船。路绵绵。梦吹旧笛，如此山川。平生几两谢屐，任放歌自得，直上风烟。峭壁谁家，长啸竟落松前。十年孤剑万里，又何以、畦分抱瓮泉。山中酒，且醉餐石髓，白眼青天。"
  },
  {
    "title": "浪淘沙（秋江）",
    "author": "张炎",
    "dynasty": "宋代",
    "content": "万里一飞篷。吟老丹枫。潮生潮落海门东。三两点鸥沙外月，闲意谁同。一色与天通。绝去尘红。渔歌忽断荻花风。烟水自流心不竞，长笛霜空。"
  },
  {
    "title": "风入松（酌惠山水）",
    "author": "张炎",
    "dynasty": "宋代",
    "content": "一瓢饮水曲肱眠。此乐不知年。今朝忽上龙峰顶。却元来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。"
  },
  {
    "title": "柳梢青（清明夜雪）",
    "author": "张炎",
    "dynasty": "宋代",
    "content": "一夜凝寒，忽成琼树，换却繁华。因甚春深，片红不到，绿水人家。眼惊白昼天涯。空望断、尘香钿车。独立回风，不阑惆怅，莫是梨花。"
  },
  {
    "title": "壶中天（怀霅·友）",
    "author": "张炎",
    "dynasty": "宋代",
    "content": "异乡倦旅，问扁舟东下，归期何日。琴剑空随身万里，天地谁非行客。李杜飘零，羊昙悲感，回首俱陈迹。羁怀难写，豆虫吟破孤寂。柳外门掩疏阴，佳人何处，溪上苹花白。留得一方无用月，隐隐山阳闻笛。旧雨不来，风流云散，惟有长相忆。雁书休寄，寸心分付梅驿。"
  },
  {
    "title": "声声慢（寄叶书隐）",
    "author": "张炎",
    "dynasty": "宋代",
    "content": "百花洲畔，十里湖边，沙鸥未许盟寒。旧隐琴书，犹记渭水长安。苍云数千万叠，却依然、一笑人间。似梦里，对清尊白发，秉烛更兰。渺渺烟波无际，唤扁舟欲去，且与凭兰。此别何如，能消几度阳关。江南又听夜雨，怕梅花、零落孤山。归最好，甚闲人、犹自未闲。"
  },
  {
    "title": "解语花·行歌趁月",
    "author": "张炎",
    "dynasty": "宋代",
    "content": "行歌趁月，唤酒延秋，多买莺莺笑。蕊枝娇小。浑无奈、一掬醉乡怀抱。筹花斗草。几曾放、好春闲了。芳意阑，可惜香心，一夜酸风扫。海上仙山缥缈。问玉环何事，苦无分晓。旧愁空杳。蓝桥路、深掩半庭斜照。馀情暗恼。都缘是、那时年少。惊梦回、懒说相思，毕竟如今老。"
  },
  {
    "title": "浪淘沙（题陈汝朝百鹭画卷）",
    "author": "张炎",
    "dynasty": "宋代",
    "content": "玉立水云乡。尔我相忘。披离寒羽庇风霜。不趁白鸥游海上，静看鱼忙。应笑我凄凉。客路何长。犹将孤影侣斜阳。花底鹓行无认处，却对秋塘。"
  },
  {
    "title": "珍珠令",
    "author": "张炎",
    "dynasty": "宋代",
    "content": "桃花扇底歌声杳。愁多少。便觉道花阴闲了。因甚不归来，甚归来不早。满院飞花休要扫。待留与、薄情知道。怕一似飞花，和春都老。"
  },
  {
    "title": "烛影摇红（隔窗闻歌）",
    "author": "张炎",
    "dynasty": "宋代",
    "content": "闲苑深迷，趁香随粉都行遍。隔窗花气暖扶春，只许莺莺占。烛焰晴烘醉脸。想东邻、偷窥笑眼。欲寻无处，暗掐新声，银屏斜掩。一片云闲，那知顾曲周郎怨。看花犹自未分明，毕竟何时见。已信仙缘较浅。谩凝思、风帘倒卷。出门一笑，月落江横，数峰天远。"
  },
  {
    "title": "湘月（赋云溪）",
    "author": "张炎",
    "dynasty": "宋代",
    "content": "随风万里。已无心出岫，浮游天地。为问山中何所有，此意不堪持寄。淡薄相依，行藏自适，一片松阴外。石根苍润，飘飘元是清气。长伴暗谷泉生，晴光潋滟，湿影摇花碎。浊浊波涛江汉里，忽见清流如此。枝上瓢空，鸥前沙净，欲洗幽人耳。白苹洲上，浩歌一棹春水。"
  },
  {
    "title": "台城路（迁居）",
    "author": "张炎",
    "dynasty": "宋代",
    "content": "桃花零落玄都观，刘郎此情谁语。鬓发萧疏，襟怀淡薄，空赋天涯羁旅。离情万缕。第一是难招，旧鸥今雨。锦瑟年华，梦中犹记艳游处。依依心事最苦。片帆浑是月，独抱凄楚。屋破容秋，床空对雨，迷却青门瓜圃。初荷未暑。叹极目烟波，又歌南浦。燕忽归来，翠帘深几许。"
  },
  {
    "title": "清平乐（题处梅家藏所南翁画兰）",
    "author": "张炎",
    "dynasty": "宋代",
    "content": "黑云飞起。夜月啼湘鬼。魂返灵根无二纸。千古不随流水。香心淡染清华。似花还似非花。要与闲梅相处，孤山山下人家。"
  },
  {
    "title": "如梦令（处梅列芍药于几上酌余，不觉醉酒，陶然有感）",
    "author": "张炎",
    "dynasty": "宋代",
    "content": "隐隐烟痕轻注。拂拂脂香微度。十二小红楼，人与玉箫何处。归去。归去。醉插一枝风露。"
  },
  {
    "title": "祝英台近（题陆壶天水墨兰石）",
    "author": "张炎",
    "dynasty": "宋代",
    "content": "带飘飘，衣楚楚。空谷饮甘露。一转花风，萧艾遽如许。细看息影云根，淡然诗思，曾□被、生香轻误。此中趣。能消几笔幽奇，羞掩众芳谱。薜老苔荒，山鬼竟无语。梦游忘了江南，故人何处，听一片、潇湘夜雨。"
  },
  {
    "title": "浪淘沙",
    "author": "张炎",
    "dynasty": "宋代",
    "content": "寒食不多时。燕燕才归。杏花零落水痕肥。浅碧分山初过雨，一霎晴晖。闲折小桃枝。蝶也相随。晚妆不合整蛾眉。蓦忽思量张敞画，又被愁知。"
  },
  {
    "title": "南乡子",
    "author": "周邦彦",
    "dynasty": "宋代",
    "content": "寒夜梦初醒。行尽江南万里程。早是愁来无会处，时听。败叶相传细雨声。书信也无凭。万事由他别后情。谁信归来须及早，长亭。短帽轻衫走马迎。"
  },
  {
    "title": "声声慢（都下与沈尧道同赋别本作北游答曾心传惠诗）",
    "author": "张炎",
    "dynasty": "宋代",
    "content": "平沙催晓，野水惊寒，遥岑寸碧烟空。万里冰霜，一夜换却西风。晴梢渐无坠叶，撼秋声、都是梧桐。情正远，奈吟湘赋楚，近日偏慵。客里依然清事，爱窗深帐暖，戏拣香筒。片霎归程，无奈梦与心同。空教故林怨鹤，掩闲门、明月山中。春又小，甚梅花、犹自未逢。"
  },
  {
    "title": "风入松·一春不是不寻春",
    "author": "张炎",
    "dynasty": "宋代",
    "content": "一春不是不寻春。终是不忺人。好怀渐向中年减，对歌钟、浑没心情。短帽怕黏飞絮，轻衫压扑游尘。暖香十里软莺声。小舫绿杨阴。梦随蝴蝶飘零後，尚依依、花月关心。惆怅一株梨雪，明年甚处清明。"
  },
  {
    "title": "瑶台聚八仙（为焦云隐赋）",
    "author": "张炎",
    "dynasty": "宋代",
    "content": "春树江东。吟正远、清气竟入崆峒。问余栖处，只在缥缈山中。此去山中何所有，芰荷制了集芙蓉。且扶筇。倦游万里，独对青松。行藏也须在我，笑晋人为菊，出岫方浓。淡然无心，古意且许谁同。飞符夜深润物，自呼起苍龙雨太空。舒还卷，看满楼依旧，霁日光风。"
  },
  {
    "title": "木兰花慢·二分春到柳",
    "author": "张炎",
    "dynasty": "宋代",
    "content": "二分春到柳，青未了，欲婆娑。甚书剑飘零，身犹是客，岁月频过。西湖故园在否，怕东风、今日落梅多。抱瑟空行古道，盟鸥顿冷清波。知麽。老子狂歌。心未歇，鬓先斑。叹敝却貂裘，驱车万里，风雪关河。灯前恍疑梦醒，好依然、只著旧渔蓑。流水桃花渐暖，酒船不去如何。"
  },
  {
    "title": "疏影（余于辛卯岁北归，与西湖诸友夜酌，因有感于旧游，寄周草窗。）",
    "author": "张炎",
    "dynasty": "宋代",
    "content": "柳黄未结。放嫩晴消尽，断桥残雪。隔水人家，浑是花阴，曾醉好春时节。轻车几度新堤晓，想如今、燕莺犹说。纵艳游、得似当年，早是旧情都别。重到翻疑梦醒，弄泉试照影，惊见华发。却笑归来，石老云荒，身世飘然一叶。闭门约住青山色，自容与、吟窗清绝。怕夜寒、吹到梅花，休卷半帘明月。"
  },
  {
    "title": "甘州·寄李筠房",
    "author": "张炎",
    "dynasty": "宋代",
    "content": "望涓涓、一水隐芙蓉，几被暮云遮。正凭高送目，西风断雁，残月平沙。未觉丹枫尽老，摇落已堪嗟。无避秋声处，愁满天涯。一自盟鸥别后，甚酒瓢诗锦，轻误年华。料荷衣初暖，不忍负烟霞。记前度翦灯一笑，再相逢、知在那人家。空山远，白云休赠，只赠梅花。"
  },
  {
    "title": "春从天上来（己亥春，复回西湖，饮静传董高士楼，作此解以写我忧。）",
    "author": "张炎",
    "dynasty": "宋代",
    "content": "海上回槎。认旧时鸥鹭，犹恋蒹葭。影散香消，水流云在，疏树十里寒沙。难问钱塘苏小，都不见、擘竹分茶。更堪嗟。似荻花江上，谁弄琵琶。烟霞。自延晚照，尽换了西林，窈窕纹纱。蝴蝶飞来，不知是梦，犹疑春在邻家。一掬幽怀难写，春何处、春已天涯。减繁华。是山中杜宇，不是杨花。"
  },
  {
    "title": "长亭怨",
    "author": "张炎",
    "dynasty": "宋代",
    "content": "之北，遂作此曲记横笛、玉关高处。万里沙寒，雪深无路。破却貂裘，远游归后与谁谱。故人何许。浑忘了、江南旧雨。不拟重逢，应笑我、飘零如羽。同去。钓珊瑚海树。底事又成行旅。烟篷断浦。更几点、恋人飞絮。如今又、京洛寻春，定应被、薇花留住。且莫把孤愁，说与当时歌舞。"
  },
  {
    "title": "西子妆慢",
    "author": "张炎",
    "dynasty": "宋代",
    "content": "寓罗江，与罗景良野游江上。绿阴芳草，景况离离，因填此解。惜旧谱零落，不能倚声而歌也。白浪摇天，青阴涨地，一片野怀幽意。杨花点点是春心，替风前、万花吹泪。遥岑寸碧。有谁识、朝来清气。自沈吟、甚流光轻掷，繁华如此。斜阳外。隐约孤村，隔坞闲门闭。渔舟何似莫归来，想桃源、路通人世。危桥静倚。千年事、都消一醉。谩依依，愁落鹃声万里。"
  },
  {
    "title": "长亭怨（旧居有感）",
    "author": "张炎",
    "dynasty": "宋代",
    "content": "望花外、小桥流水，门巷愔愔，玉箫声绝。鹤去台空，佩环何处弄明月。十年前事，愁千折、心情顿别。露粉风香谁为主，都成消歇。凄咽。晓窗分袂处，同把带鸳亲结。江空岁晚，便忘了、尊前曾说。恨西风不庇寒蝉，便扫尽、一林残叶。谢杨柳多情，还有绿阴时节。"
  },
  {
    "title": "青玉案（闲居）",
    "author": "张炎",
    "dynasty": "宋代",
    "content": "万红梅里幽深处。甚杖屦、来何暮。草带湘香穿水树。尘留不住。云留却住。壶内藏今古。独清懒入终南去。有忙事、修花谱。骑省不须重作赋。园中成趣。琴中得趣。酒醒听风雨。"
  },
  {
    "title": "国香（赋兰）",
    "author": "张炎",
    "dynasty": "宋代",
    "content": "空谷幽人。曳冰簪雾带，古色生春。结根未同萧艾，独抱孤贞。自分生涯淡薄，隐蓬蒿、甘老山林。风烟伴憔悴，冷落吴宫，草暗花深。霁痕消蕙雪，向崖阴饮露，应是知心。所思何处，愁满楚水湘云。肯信遗芳千古，尚依依、泽畔行吟。香痕已成梦，短操谁弹，月冷瑶琴。"
  },
  {
    "title": "浪淘沙（题许由掷瓢手卷）",
    "author": "张炎",
    "dynasty": "宋代",
    "content": "拂袖入山阿。深隐松萝。掬流洗耳厌尘多。石上一般清意味，不羡渔蓑。日月静中过。俗□消磨。风瓢分付与清波。却笑唐求因底事，无奈诗何。"
  },
  {
    "title": "声声慢（中吴感旧）",
    "author": "张炎",
    "dynasty": "宋代",
    "content": "因风整帽，借柳维舟，休登故苑荒台。去岁何年，游处半入苍苔。白鸥旧盟未冷，但寒沙、空与愁堆。谩叹息，问西门洒泪，不忍徘徊。眼底江山犹在，把冰弦弹断，苦忆颜回。一点归心，分付布袜青鞋。相寻已期到老，那知人、如此情怀。怅望久，海棠开、依旧燕来。"
  },
  {
    "title": "蝶恋花（赠杨柔卿）",
    "author": "张炎",
    "dynasty": "宋代",
    "content": "颇爱杨琼妆淡注。犹理螺鬟，扰扰松云聚。两翦秋痕流不去。佯羞却把周郎顾。欲诉闲愁无说处。几过莺帘，听得间关语。昨夜月明香暗度。相思忽到梅花树。"
  },
  {
    "title": "探春慢（雪霁）",
    "author": "张炎",
    "dynasty": "宋代",
    "content": "银浦流云，绿房迎晓，一抹墙腰月淡。暖玉生烟，悬冰解冻，碎滴瑶阶如霰。才放些晴意，早瘦了、梅花一半。也知不做花看，东风何事吹散。摇落似成秋苑。甚酿得春来，怕教春见。野渡舟回，前村门掩，应是不胜清怨。次第寻芳去，灞桥外、蕙香波暖。犹妒檐声，看灯人在深院。"
  },
  {
    "title": "甘州（题赵药牖山居。见天地心、怡颜、小柴桑，皆其亭名。）",
    "author": "张炎",
    "dynasty": "宋代",
    "content": "倚危楼、一笛翠屏空，万里见天心。度野光清峭，晴峰涌日，冷石生云。帘卷小亭虚院，无地不花阴。径曲知何处，春水泠泠。啸傲柴桑影里，且怡颜莫问，谁古谁今。任燕留鸥住，聊复慰幽情。爱吾庐、点尘难到，好林泉、都付与闲人。还知否，元来卜隐，不在山深。"
  },
  {
    "title": "清平乐·百花开後",
    "author": "张炎",
    "dynasty": "宋代",
    "content": "百花开後。一朵疑堆绣。绝色年年常似旧。因甚不随春瘦。脂痕淡约蜂黄。可怜独倚新妆。太白醉游何处，定应忘了沈香。"
  },
  {
    "title": "西江月·缥缈波明洛浦",
    "author": "张炎",
    "dynasty": "宋代",
    "content": "缥缈波明洛浦，依稀玉立湘皋。独将兰蕙入离骚。不识山中瑶草。月照英翘楚楚，江空醉魄陶陶。犹疑颜色尚清高。一笑出门春老。"
  },
  {
    "title": "木兰花慢·二分春是雨",
    "author": "张炎",
    "dynasty": "宋代",
    "content": "二分春是雨，采香径、绿阴铺。正私语晴蛙，于飞晚燕，闲掩纹疏。流光惯欺病酒，问杨花、过了有花无。啼鴂初闻院宇，钓船犹系菰蒲。林逋。树老山孤。浑忘却、隐西湖。叹扇底歌残，蕉间梦醒，难寄中吴。秋痕尚悬鬓影，见莼丝、依旧也思鲈。黏壁蜗涎几许，清风只在樵渔。"
  },
  {
    "title": "珍珠令·桃花扇底歌声杳",
    "author": "张炎",
    "dynasty": "宋代",
    "content": "桃花扇底歌声杳。愁多少。便觉道花阴闲了。因甚不归来，甚归来不早。满院飞花休要扫。待留与、薄情知道。怕一似飞花，和春都老。"
  },
  {
    "title": "木兰花慢·锦街穿戏鼓",
    "author": "张炎",
    "dynasty": "宋代",
    "content": "锦街穿戏鼓，听铁马、响春冰。甚舞绣歌云，欢情未足，早已收灯。从今便须胜赏，步青青、野色一枝藤。落魄花间酒侣，温存竹里吟朋。休憎。短发鬅鬙。游兴懒、我何曾。任蹴踏芳尘，寻蕉覆鹿，自笑无能。清狂尚如旧否，倚东风、啸咏古兰陵。十里梅花霁雪，水边楼观先登。"
  },
  {
    "title": "三姝媚·芙蓉城伴侣",
    "author": "张炎",
    "dynasty": "宋代",
    "content": "海云寺千叶杏二株，奇丽可观，江南所无。越一日，过傅岩起清晏堂。见古瓶中数枝，云自海云来，名芙蓉杏。因爱玩不去，岩起索赋此曲。芙蓉城伴侣。乍卸却单衣，茜罗重护。傍水开时，细看来、浑似阮郎前度。记得小楼，听一夜、江南春雨。梦醒箫声，流水青苹，旧游何许。谁翦层芳深贮。便洗尽长安，半面尘土。绝似桃根，带笑痕来伴，柳枝娇舞。莫是孤村，试与问、酒家何处。曾醉梢头双果，园林未暑。"
  },
  {
    "title": "一翦梅·闷蕊惊寒减艳痕",
    "author": "张炎",
    "dynasty": "宋代",
    "content": "闷蕊惊寒减艳痕。蜂也消魂。蝶也消魂。醉归无月傍黄昏。知是花村。知是前村。留得闲枝叶半存。好似桃根。不似桃根。小楼昨夜雨声浑。春到三分。秋到三分。"
  },
  {
    "title": "风入松（听琴中弹樵歌）",
    "author": "张炎",
    "dynasty": "宋代",
    "content": "松风掩昼隐深清。流水自泠泠。一从柯烂归来后，爱弦声、不爱枰声。颇笑山中散木，翻怜爨下劳薪。透云远响正丁丁。孤凤划然鸣。疑行岭上千秋雪，语高寒、相应何人。回首更无寻处，一江风雨潮生。"
  },
  {
    "title": "声声慢（和韩竹闲韵，赠歌者关关，在两水居）",
    "author": "张炎",
    "dynasty": "宋代",
    "content": "鬟丝湿雾，扇锦翻桃，尊前乍识欧苏。赋笔吟笺，光动万颗骊珠。英英岁华未老，怨歌长、空击铜壶。细看取，有飘然清气，自与尘疏。两水犹存三径，叹绿窗窈窕，谩长新蒲。茂苑扁舟，底事夜雨江湖。当年柳枝放却，又不知、樊素何如。向醉里，暗传香、还记也无。"
  },
  {
    "title": "南楼令（送韩竹闲归杭，并写未归之意）",
    "author": "张炎",
    "dynasty": "宋代",
    "content": "一见又天涯。人生可叹嗟。想难忘、江上琵琶。诗酒一瓢风雨外，都莫问，是谁家。怜我鬓先华。何愁归路赊。向西湖、重隐烟霞。说与山童休放鹤，最零落，是梅花。"
  },
  {
    "title": "壶中天（寿月溪）",
    "author": "张炎",
    "dynasty": "宋代",
    "content": "波明昼锦，看芳莲迎晓，风弄晴碧。乔木千年长润屋，清荫图书琴桑攥虾须帘卷，瑶草秋无色。和熏兰麝，彩衣欢拥诗伯。溪上燕往鸥还，笔床茶灶，筇竹随游屐。闲似神仙闲最好，未必如今闲得。书染芝香，驿传梅信，次第来云北。金尊须满，月光长照歌席。"
  },
  {
    "title": "风入松（闰元宵）",
    "author": "张炎",
    "dynasty": "宋代",
    "content": "向人圆月转分明。箫鼓又逢迎。风吹不老蛾儿闹，绕玉梅、犹恋香心。报道依然放夜，何妨款曲行春。锦灯重见丽繁星。水影动梨云。今朝准拟花朝醉，奈今宵、别是光阴。帘底听人笑语，莫教迟了□青。"
  },
  {
    "title": "忆王孙（谢安棋墅）",
    "author": "张炎",
    "dynasty": "宋代",
    "content": "争棋赌墅意欣然。心似游丝扬碧天。只为当时一著玄。笑苻坚。百万军声屐齿前。"
  },
  {
    "title": "真珠帘（梨花）",
    "author": "张炎",
    "dynasty": "宋代",
    "content": "绿房几夜迎清晓，光摇动、素月溶溶如水。惆怅一株寒，记东阑闲倚。近日花边无旧雨，便寂寞、何曾吹泪。烛外。谩羞得红妆，而今犹睡。琪树皎立风前，万尘空、独挹飘然清气。雅淡不成娇，拥玲珑春意。落寞云深诗梦浅，但一似、唐昌宫里。元是。是分明错认，当时玉蕊。"
  },
  {
    "title": "甘州（饯草窗归霅）",
    "author": "张炎",
    "dynasty": "宋代",
    "content": "记天风、飞佩紫霞边，顾曲万花深。甚相如情倦，少陵愁老，还叹飘零。短梦恍然今昔，故国十年心。回首三三径，松竹成阴。不恨片篷南浦，恨翦灯听雨，谁伴孤吟。料瘦筇归后，闲锁北山云。是几番、柳边行色，是几番、同醉古园林。烟波远，笔床茶灶，何处逢君。"
  },
  {
    "title": "凄凉犯（北游道中寄怀）",
    "author": "张炎",
    "dynasty": "宋代",
    "content": "萧疏野柳嘶寒马，芦花深、还见游猎。山势北来，甚时曾到，醉魂飞越。酸风自咽。拥吟鼻、征衣暗裂。正凄迷，天涯羁旅，不似灞桥雪。谁念而今老，懒赋长杨，倦怀休说。空怜断梗梦依依，岁华轻别。待击歌壶，怕如意、和冰冻折。且行行，平沙万里尽是月。"
  },
  {
    "title": "木兰花慢（为越僧樵隐赋樵山）",
    "author": "张炎",
    "dynasty": "宋代",
    "content": "龟峰深处隐，岩壑静、万尘空。任一路白云，山童休扫，却似崆峒。只恐烂柯人到，怕光阴、不与世间同。旋采生枝带叶，微煎石鼎团龙。从容。吟啸百年翁。行乐少扶筇。向镜水传心，柴桑袖手，门掩清风。如何晋人去后，好林泉、都在夕阳中。禅外更无今古，醉归明月千松。"
  },
  {
    "title": "扫花游（台城春饮，醉余偶赋，不知词之所以然）",
    "author": "张炎",
    "dynasty": "宋代",
    "content": "嫩寒禁暖，正草色侵衣，野光如洗。去城数里。绕长堤是柳，钓船深舣。小立斜阳，试数花风第几。问春意。待留取断红，心事难寄。芳讯成捻指。甚远客他乡，老怀如此。醉余梦里。尚分明认得，旧时罗绮。可惜空帘，误却归来燕子。胜游地。想依然、断桥流水。"
  },
  {
    "title": "满江红（己酉春日）",
    "author": "张炎",
    "dynasty": "宋代",
    "content": "老子今年，多准备、吟笺赋笔。还自喜、锦囊添富，顿非畴昔。书册琴棋清队仗，云山水竹闲踪迹。任醉筇、游屐过平生，千年客。回首梦，东隅失。乘兴去，桑榆得。且怡然一笑，探梅消息。天下神仙何处有，神仙只向人间觅。折梅花、横挂酒壶归，白鸥识。"
  },
  {
    "title": "新雁过妆楼（乙巳菊日，寓溧阳，闻雁声，因动脊令之感。）",
    "author": "张炎",
    "dynasty": "宋代",
    "content": "遍插茱萸。人何处、客里顿懒携壶。雁影涵秋，绝似暮雨相呼。料得曾留堤上月，旧家伴侣有书无。谩嗟吁。数声怨抑，翻致无书。谁识飘零万里，更可怜倦翼，同此江湖。饮啄关心，知是近日何如。陶潜尚存菊径，且休羡松风陶隐居。沙汀冷，拣寒枝、不似烟水黄芦。"
  },
  {
    "title": "临江仙（太白挂巾手卷）",
    "author": "张炎",
    "dynasty": "宋代",
    "content": "忆得沈香歌断后，深宫客梦迢遥。研池残墨溅花妖。青山人独自，早不侣渔樵。石壁苍寒巾尚挂，松风顶上飘飘。神仙那肯混尘嚣。诗魂元在此，空向水中招。"
  },
  {
    "title": "壶中天",
    "author": "张炎",
    "dynasty": "宋代",
    "content": "绕枝倦鹊，鬓萧萧、肯信如今犹客。风雪荷衣寒叶补，一点灯花悬壁。万里舟车，十年书剑，此意青天识。泛然身世，故家休问清白。却笑醉倒衰翁，石床飞梦，不入槐安国。只恐溪山游未了，莫叹飘零南北。滚滚江横，呜呜歌罢，渺渺情何极。正无聊赖，天风吹下孤笛。"
  },
  {
    "title": "西江月（同前）",
    "author": "张炎",
    "dynasty": "宋代",
    "content": "落落奇花未吐，离离瑶草偏幽。蓬山元是不知秋。却笑人间春瘦。潇酒寒犀尘尾，玲珑润玉搔头。半窗晴日水痕收。不怕杜鹃啼后。"
  },
  {
    "title": "露华（碧桃）",
    "author": "张炎",
    "dynasty": "宋代",
    "content": "乱红自雨，正翠蹊误晓，玉洞明春。蛾眉淡扫，背风不语盈盈。莫恨小溪流水，引刘郎、不是飞琼。罗扇底，从教净冶，远障歌尘。一掬莹然生意，伴压架酴醿，相恼芳吟。玄都观里，几回错认梨云。花下可怜仙子，醉东风、犹自吹笙。残照晚，渔翁正迷武陵。"
  },
  {
    "title": "满江红",
    "author": "张炎",
    "dynasty": "宋代",
    "content": "矣，作平声满江红赠之。傅粉何郎，比玉树、琼枝谩夸。看生子、东涂西抹，笑语浮华。蝴蝶一生花里活，似花还却似非花。最可人、娇艳正芳年，如破瓜。离别恨，生叹嗟。欢情事，起喧哗。听歌喉清润，片玉无瑕。洗尽人间笙笛耳，赏音多向五侯家。好思量、都在步莲中，裙翠遮。"
  },
  {
    "title": "长恨歌",
    "author": "白居易",
    "dynasty": "唐代",
    "content": "汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂？春风桃李花开日，秋雨梧桐叶落时。西宫南内多秋草，落叶满阶红不扫。梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共？悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥缈间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飖举，犹似霓裳羽衣舞。玉容寂寞泪阑干，梨花一枝春带雨。(阑 通：栏)含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但令心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。"
  },
  {
    "title": "琵琶行",
    "author": "白居易",
    "dynasty": "唐代",
    "content": "元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁，琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。低眉信手续续弹，说尽心中无限事。轻拢慢捻抹复挑，初为《霓裳》后《六幺》。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛，呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。"
  },
  {
    "title": "钱塘湖春行",
    "author": "白居易",
    "dynasty": "唐代",
    "content": "孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。"
  },
  {
    "title": "赋得古原草送别",
    "author": "白居易",
    "dynasty": "唐代",
    "content": "离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。"
  },
  {
    "title": "卖炭翁",
    "author": "白居易",
    "dynasty": "唐代",
    "content": "卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，宫使驱将惜不得。半匹红纱一丈绫，系向牛头充炭直。"
  },
  {
    "title": "忆江南",
    "author": "刘辰翁",
    "dynasty": "宋代",
    "content": "花几许，已报八分催。却问主人何处去，且容老子个中来。花外主人回。年时客，如今安在哉。正喜锦官城烂漫，忽惊花鸟使摧颓。世事只添杯。时有称宣使折花者，盖诈也，托以肆陵慢。"
  },
  {
    "title": "大林寺桃花",
    "author": "白居易",
    "dynasty": "唐代",
    "content": "人间四月芳菲尽，山寺桃花始盛开。长恨春归无觅处，不知转入此中来。"
  },
  {
    "title": "暮江吟",
    "author": "白居易",
    "dynasty": "唐代",
    "content": "一道残阳铺水中，半江瑟瑟半江红。可怜九月初三夜，露似真珠月似弓。"
  },
  {
    "title": "问刘十九",
    "author": "白居易",
    "dynasty": "唐代",
    "content": "绿蚁新醅酒，红泥小火炉。晚来天欲雪，能饮一杯无？"
  },
  {
    "title": "忆江南词三首",
    "author": "白居易",
    "dynasty": "唐代",
    "content": "江南好，风景旧曾谙。日出江花红胜火，春来江水绿如蓝。能不忆江南？江南忆，最忆是杭州。山寺月中寻桂子，郡亭枕上看潮头。何日更重游？江南忆，其次忆吴宫。吴酒一杯春竹叶，吴娃双舞醉芙蓉。早晚复相逢？"
  },
  {
    "title": "观刈麦",
    "author": "白居易",
    "dynasty": "唐代",
    "content": "田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。"
  },
  {
    "title": "花非花",
    "author": "白居易",
    "dynasty": "唐代",
    "content": "花非花，雾非雾。夜半来，天明去。来如春梦几多时？去似朝云无觅处。"
  },
  {
    "title": "梦微之",
    "author": "白居易",
    "dynasty": "唐代",
    "content": "夜来携手梦同游，晨起盈巾泪莫收。漳浦老身三度病，咸阳宿草八回秋。君埋泉下泥销骨，我寄人间雪满头。阿卫韩郎相次去，夜台茫昧得知不？"
  },
  {
    "title": "长相思·汴水流",
    "author": "白居易",
    "dynasty": "唐代",
    "content": "汴水流，泗水流，流到瓜州古渡头。吴山点点愁。思悠悠，恨悠悠，恨到归时方始休。月明人倚楼。"
  },
  {
    "title": "南浦别",
    "author": "白居易",
    "dynasty": "唐代",
    "content": "南浦凄凄别，西风袅袅秋。一看肠一断，好去莫回头。"
  },
  {
    "title": "夜雪",
    "author": "白居易",
    "dynasty": "唐代",
    "content": "已讶衾枕冷，复见窗户明。夜深知雪重，时闻折竹声。"
  },
  {
    "title": "浪淘沙·借问江潮与海水",
    "author": "白居易",
    "dynasty": "唐代",
    "content": "借问江潮与海水，何似君情与妾心？相恨不如潮有信，相思始觉海非深。"
  },
  {
    "title": "望月有感",
    "author": "白居易",
    "dynasty": "唐代",
    "content": "自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。"
  },
  {
    "title": "放言五首·其三",
    "author": "白居易",
    "dynasty": "唐代",
    "content": "赠君一法决狐疑，不用钻龟与祝蓍。试玉要烧三日满，辨材须待七年期。周公恐惧流言日，王莽谦恭未篡时。向使当初身便死，一生真伪复谁知？"
  },
  {
    "title": "白云泉",
    "author": "白居易",
    "dynasty": "唐代",
    "content": "天平山上白云泉，云自无心水自闲。何必奔冲山下去，更添波浪向人间。"
  },
  {
    "title": "八月十五日夜湓亭望月",
    "author": "白居易",
    "dynasty": "唐代",
    "content": "昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。"
  },
  {
    "title": "寒食野望吟",
    "author": "白居易",
    "dynasty": "唐代",
    "content": "乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。"
  },
  {
    "title": "邯郸冬至夜思家",
    "author": "白居易",
    "dynasty": "唐代",
    "content": "邯郸驿里逢冬至，抱膝灯前影伴身。想得家中夜深坐，还应说着远行人。"
  },
  {
    "title": "忆江南三首",
    "author": "白居易",
    "dynasty": "唐代",
    "content": "江南好，风景旧曾谙；日出江花红胜火，春来江水绿如蓝。能不忆江南？江南忆，最忆是杭州；山寺月中寻桂子，郡亭枕上看潮头。何日更重游！江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！"
  },
  {
    "title": "村夜",
    "author": "白居易",
    "dynasty": "唐代",
    "content": "霜草苍苍虫切切，村南村北行人绝。独出前门望野田，月明荞麦花如雪。"
  },
  {
    "title": "奉和令公绿野堂种花",
    "author": "白居易",
    "dynasty": "唐代",
    "content": "绿野堂开占物华，路人指道令公家。令公桃李满天下，何用堂前更种花。"
  },
  {
    "title": "后宫词",
    "author": "白居易",
    "dynasty": "唐代",
    "content": "泪湿罗巾梦不成，夜深前殿按歌声。红颜未老恩先断，斜倚薰笼坐到明。"
  },
  {
    "title": "李白墓",
    "author": "白居易",
    "dynasty": "唐代",
    "content": "采石江边李白坟，绕田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。"
  },
  {
    "title": "醉赠刘二十八使君",
    "author": "白居易",
    "dynasty": "唐代",
    "content": "为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。"
  },
  {
    "title": "清明夜",
    "author": "白居易",
    "dynasty": "唐代",
    "content": "好风胧月清明夜，碧砌红轩刺史家。独绕回廊行复歇，遥听弦管暗看花。"
  },
  {
    "title": "遗爱寺",
    "author": "白居易",
    "dynasty": "唐代",
    "content": "弄石临溪坐，寻花绕寺行。时时闻鸟语，处处是泉声。"
  },
  {
    "title": "南湖早春",
    "author": "白居易",
    "dynasty": "唐代",
    "content": "风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。"
  },
  {
    "title": "鸟",
    "author": "白居易",
    "dynasty": "唐代",
    "content": "谁道群生性命微？一般骨肉一般皮。劝君莫打枝头鸟，子在巢中望母归。"
  },
  {
    "title": "春题湖上",
    "author": "白居易",
    "dynasty": "唐代",
    "content": "湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。"
  },
  {
    "title": "放言五首·其五",
    "author": "白居易",
    "dynasty": "唐代",
    "content": "泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情。"
  },
  {
    "title": "观游鱼",
    "author": "白居易",
    "dynasty": "唐代",
    "content": "绕池闲步看鱼游，正值儿童弄钓舟。一种爱鱼心各异，我来施食尔垂钩。"
  },
  {
    "title": "井底引银瓶·止淫奔也",
    "author": "白居易",
    "dynasty": "唐代",
    "content": "井底引银瓶，银瓶欲上丝绳绝。石上磨玉簪，玉簪欲成中央折。瓶沉簪折知奈何？似妾今朝与君别。忆昔在家为女时，人言举动有殊姿。婵娟两鬓秋蝉翼，宛转双蛾远山色。笑随戏伴后园中，此时与君未相识。妾弄青梅凭短墙，君骑白马傍垂杨。墙头马上遥相顾，一见知君即断肠。知君断肠共君语，君指南山松柏树。感君松柏化为心，暗合双鬟逐君去。到君家舍五六年，君家大人频有言。聘则为妻奔是妾，不堪主祀奉蘋蘩。终知君家不可住，其奈出门无去处。岂无父母在高堂？亦有亲情满故乡。潜来更不通消息，今日悲羞归不得。为君一日恩，误妾百年身。寄言痴小人家女，慎勿将身轻许人！"
  },
  {
    "title": "太行路",
    "author": "白居易",
    "dynasty": "唐代",
    "content": "太行之路能摧车，若比人心是坦途。巫峡之水能覆舟，若比人心是安流。人心好恶苦不常，好生毛羽恶生疮。与君结发未五载，岂期牛女为参商。古称色衰相弃背，当时美人犹怨悔。何况如今鸾镜中，妾颜未改君心改。为君熏衣裳，君闻兰麝不馨香。为君盛容饰，君看金翠无颜色。行路难，难重陈。人生莫作妇人身，百年苦乐由他人。行路难，难于山，险于水。不独人间夫与妻，近代君臣亦如此。君不见左纳言，右纳史，朝承恩，暮赐死。行路难，不在水，不在山，只在人情反覆间。"
  },
  {
    "title": "重阳席上赋白菊",
    "author": "白居易",
    "dynasty": "唐代",
    "content": "满园花菊郁金黄，中有孤丛色似霜。还似今朝歌酒席，白头翁入少年场。"
  },
  {
    "title": "与梦得沽酒闲饮且约后期",
    "author": "白居易",
    "dynasty": "唐代",
    "content": "少时犹不忧生计，老后谁能惜酒钱？共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酝熟，共君一醉一陶然。"
  },
  {
    "title": "江楼夕望招客",
    "author": "白居易",
    "dynasty": "唐代",
    "content": "海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。"
  },
  {
    "title": "望驿台",
    "author": "白居易",
    "dynasty": "唐代",
    "content": "靖安宅里当窗柳，望驿台前扑地花。两处春光同日尽，居人思客客思家。"
  },
  {
    "title": "同李十一醉忆元九",
    "author": "白居易",
    "dynasty": "唐代",
    "content": "花时同醉破春愁，醉折花枝作酒筹。忽忆故人天际去，计程今日到梁州。"
  },
  {
    "title": "夜筝",
    "author": "白居易",
    "dynasty": "唐代",
    "content": "紫袖红弦明月中，自弹自感暗低容。弦凝指咽声停处，别有深情一万重。"
  },
  {
    "title": "池上二绝",
    "author": "白居易",
    "dynasty": "唐代",
    "content": "山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。"
  },
  {
    "title": "别元九后咏所怀",
    "author": "白居易",
    "dynasty": "唐代",
    "content": "零落桐叶雨，萧条槿花风。悠悠早秋意，生此幽闲中。况与故人别，中怀正无悰。勿云不相送，心到青门东。相知岂在多，但问同不同。同心一人去，坐觉长安空。"
  },
  {
    "title": "蓝桥驿见元九诗",
    "author": "白居易",
    "dynasty": "唐代",
    "content": "蓝桥春雪君归日，秦岭秋风我去时。每到驿亭先下马，循墙绕柱觅君诗。"
  },
  {
    "title": "赋得古原草送别(节选)",
    "author": "白居易",
    "dynasty": "唐代",
    "content": "离离原上草，一岁一枯荣。野火烧不尽，春风吹又生。"
  },
  {
    "title": "轻肥",
    "author": "白居易",
    "dynasty": "唐代",
    "content": "意气骄满路，鞍马光照尘。借问何为者，人称是内臣。朱绂皆大夫，紫绶或将军。夸赴军中宴，走马去如云。樽罍溢九酝，水陆罗八珍。果擘洞庭橘，脍切天池鳞。食饱心自若，酒酣气益振。是岁江南旱，衢州人食人。"
  },
  {
    "title": "杨柳枝词",
    "author": "白居易",
    "dynasty": "唐代",
    "content": "一树春风千万枝，嫩于金色软于丝。永丰西角荒园里，尽日无人属阿谁？"
  },
  {
    "title": "早冬",
    "author": "白居易",
    "dynasty": "唐代",
    "content": "十月江南天气好，可怜冬景似春华。霜轻未杀萋萋草，日暖初干漠漠沙。老柘叶黄如嫩树，寒樱枝白是狂花。此时却羡闲人醉，五马无由入酒家。"
  },
  {
    "title": "微雨夜行",
    "author": "白居易",
    "dynasty": "唐代",
    "content": "漠漠秋云起，稍稍夜寒生。但觉衣裳湿，无点亦无声。"
  },
  {
    "title": "秋雨夜眠",
    "author": "白居易",
    "dynasty": "唐代",
    "content": "凉冷三秋夜，安闲一老翁。卧迟灯灭后，睡美雨声中。灰宿温瓶火，香添暖被笼。晓晴寒未起，霜叶满阶红。"
  },
  {
    "title": "鹅赠鹤",
    "author": "白居易",
    "dynasty": "唐代",
    "content": "君因风送入青云，我被人驱向鸭群。雪颈霜毛红网掌，请看何处不如君？"
  },
  {
    "title": "与元九书",
    "author": "白居易",
    "dynasty": "唐代",
    "content": "　　月日，居易白。微之足下：自足下谪江陵至于今，凡枉赠答诗仅百篇。每诗来，或辱序，或辱书，冠于卷首，皆所以陈古今歌诗之义，且自叙为文因缘，与年月之远近也。仆既受足下诗，又谕足下此意，常欲承答来旨粗论歌诗大端，并自述为文之意，总为一书，致足下前。累岁已来，牵故少暇，间有容隙，或欲为之；又自思所陈，亦无出足下之见；临纸复罢者数四，卒不能成就其志，以至于今。　　今俟罪浔阳，除盥栉食寝外无余事，因览足下去通州日所留新旧文二十六轴，开卷得意，忽如会面，心所蓄者，便欲快言，往往自疑，不知相去万里也。既而愤悱之气，思有所泄，遂追就前志，勉为此书，足下幸试为仆留意一省。　　夫文，尚矣，三才各有文。天之文三光首之；地之文五材首之；人之文六经首之。就六经言，诗又首之。何者？圣人感人心而天下和平。感人心者，莫先乎情，莫始乎言，莫切乎声，莫深乎义。诗者，根情，苗言，华声，实义。上自圣贤，下至愚騃，微及豚鱼，幽及鬼神。群分而气同，形异而情一。未有声入而不应、情交而不感者。　　圣人知其然，因其言，经之以六义；缘其声，纬之以五音。音有韵，义有类。韵协则言顺，言顺则声易入；类举则情见，情见则感易交。于是乎孕大含深，贯微洞密，上下通而一气泰，忧乐合而百志熙。五帝三皇所以直道而行、垂拱而理者，揭此以为大柄，決此以为大宝也。故闻“元首明，股肱良”之歌，则知虞道昌矣。闻五子洛汭之歌，则知夏政荒矣。言者无罪，闻者足诫，言者闻者莫不两尽其心焉。　　洎周衰秦兴，采诗官废，上不以诗补察时政，下不以歌泄导人情。用至于谄成之风动，救失之道缺。于时六义始刓矣。国风变为骚辞，五言始于苏、李。诗骚皆不遇者，各系其志，发而为文。故河梁之句，止于伤别；泽畔之吟，归于怨思。彷徨抑郁，不暇及他耳。然去《诗》未远，梗概尚存。故兴离别则引双凫一雁为喻，讽君子小人则引香草恶鸟为比。虽义类不具，犹得风人之什二三焉。于时六义始缺矣。晋、宋已还，得者盖寡。以康乐之奥博，多溺于山水；以渊明之高古，偏放于田园。江、鲍之流，又狭于此。如梁鸿《五噫》之例者，百无一二。于时六义浸微矣！陵夷至于梁、陈间，率不过嘲风雪、弄花草而已。噫！风雪花草之物，三百篇中岂舍之乎？顾所用何如耳。设如“北风其凉”，假风以刺威虐也；“雨雪霏霏”，因雪以愍征役；“棠棣之华”，感华以讽兄弟；“采采芣苡”，美草以乐有子也。皆兴发于此而义归于彼。反是者，可乎哉！然则“余霞散成绮，澄江净如练”，“归花先委露，别叶乍辞风”之什，丽则丽矣，吾不知其所讽焉。故仆所谓嘲风雪、弄花草而已。于时六义尽去矣。　　唐兴二百年，其间诗人不可胜数。所可举者，陈子昂有《感遇》诗二十首，鲍防《感兴》诗十五篇。又诗之豪者，世称李、杜。李之作，才矣！奇矣！人不迨矣！索其风雅比兴，十无一焉。杜诗最多，可传者千余首。至于贯穿古今，覙缕格律，尽工尽善，又过于李焉。然撮其《新安》、《石壕》、《潼关吏》、《芦子关》、《花门》之章，“朱门酒肉臭，路有冻死骨”之句，亦不过三四十首。杜尚如此，况不迨杜者乎？仆常痛诗道崩坏，忽忽愤发，或废食辍寝，不量才力，欲扶起之。嗟乎！事有大谬者，又不可一二而言，然亦不能不粗陈于左右。　　仆始生六七月时，乳母抱弄于书屏下，有指“之”字、“无”字示仆者，仆口未能言，心已默识。后有问此二字者，虽百十其试，而指之不差。则知仆宿习之缘，已在文字中矣。及五六岁，便学为诗。九岁谙识声韵。十五六，始知有进士，苦节读书。二十已来，昼课赋，夜课书，间又课诗，不遑寝息矣。以至于口舌成疮，手肘成胝。既壮而肤革不丰盈，未老而齿发早衰白；瞀瞀然如飞蝇垂珠在眸子中者，动以万数，盖以苦学力文之所致，又自悲矣。　　家贫多故，二十七方从乡赋。既第之后，虽专于科试，亦不废诗。及授校书郎时，已盈三四百首。或出示交友如足下辈，见皆谓之工，其实未窥作者之域耳。自登朝来，年齿渐长，阅事渐多。每与人言，多询时务；每读书史，多求理道。始知文章合为时而著，歌诗合为事而作。是时皇帝初即位，宰府有正人，屡降玺书，访人急病。　　仆当此日，擢在翰林，身是谏官，月请谏纸。启奏之间，有可以救济人病，裨补时阙，而难于指言者，辄咏歌之，欲稍稍递进闻于上。上以广宸听，副忧勤；次以酬恩奖，塞言责；下以复吾平生之志。岂图志未就而悔已生，言未闻而谤已成矣！　　又请为左右终言之。凡闻仆《贺雨》诗，众口籍籍，以为非宜矣；闻仆《哭孔戡》诗，众面脉脉，尽不悦矣；闻《秦中吟》，则权豪贵近者，相目而变色矣；闻《登乐游园》寄足下诗，则执政柄者扼腕矣；闻《宿紫阁村》诗，则握军要者切齿矣！大率如此，不可遍举。不相与者，号为沽誉，号为诋讦，号为讪谤。苟相与者，则如牛僧孺之诫焉。乃至骨肉妻孥，皆以我为非也。其不我非者，举世不过三两人。有邓鲂者，见仆诗而喜，无何鲂死。有唐衢者，见仆诗而泣，未几而衢死。其余即足下。足下又十年来困踬若此。呜呼！岂六义四始之风，天将破坏，不可支持耶？抑又不知天意不欲使下人病苦闻于上耶？不然，何有志于诗者，不利若此之甚也！然仆又自思关东一男子耳，除读书属文外，其他懵然无知，乃至书画棋博，可以接群居之欢者，一无通晓，即其愚拙可知矣！初应进士时，中朝无缌麻之亲，达官无半面之旧；策蹇步于利足之途，张空拳于战文之场。十年之间，三登科第，名落众耳，迹升清贯，出交贤俊，入侍冕旒。始得名于文章，终得罪于文章，亦其宜也。　　日者闻亲友间说，礼、吏部举选人，多以仆私试赋判为准的。其余诗句，亦往往在人口中。仆恧然自愧，不之信也。及再来长安，又闻有军使高霞寓者，欲聘倡妓，妓大夸曰：“我诵得白学士《长恨歌》，岂同他哉？”由是增价。又足下书云：到通州日，见江馆柱间有题仆诗者。何人哉？又昨过汉南日，适遇主人集众娱乐，他宾诸妓见仆来，指而相顾曰：此是《秦中吟》、《长恨歌》主耳。自长安抵江西三四千里，凡乡校、佛寺、逆旅、行舟之中，往往有题仆诗者；士庶、僧徒、孀妇、处女之口，每有咏仆诗者。此诚雕篆之戏，不足为多，然今时俗所重，正在此耳。虽前贤如渊、云者，前辈如李、杜者，亦未能忘情于其间。　　古人云：“名者公器，不可多取。”仆是何者，窃时之名已多。既窃时名，又欲窃时之富贵，使己为造物者，肯兼与之乎？今之屯穷，理固然也。况诗人多蹇，如陈子昂、杜甫，各授一拾遗，而屯剥至死。孟浩然辈不及一命，穷悴终身。近日孟郊六十，终试协律；张籍五十，未离一太祝。彼何人哉！况仆之才又不迨彼。今虽谪佐远郡，而官品至第五，月俸四五万，寒有衣，饥有食，给身之外，施及家人。亦可谓不负白氏之子矣。微之，微之！勿念我哉！　　仆数月来，检讨囊帙中，得新旧诗，各以类分，分为卷目。自拾遗来，凡所遇所感，关于美刺兴比者；又自武德至元和因事立题，题为“新乐府”者，共一百五十首，谓之“讽谕诗”。又或退公独处，或移病闲居，知足保和，吟玩性情者一百首，谓之“闲适诗”。又有事物牵于外，情理动于内，随感遇而形于叹咏者一百首，谓之“感伤诗”。又有五言、七言、长句、绝句，自一百韵至两百韵者四百余首，谓之“杂律诗”。凡为十五卷，约八百首。异时相见，当尽致于执事。　　微之，古人云：“穷则独善其身，达则兼济天下。”仆虽不肖，常师此语。大丈夫所守者道，所待者时。时之来也，为云龙，为风鹏，勃然突然，陈力以出；时之不来也，为雾豹，为冥鸿，寂兮寥兮，奉身而退。进退出处，何往而不自得哉！故仆志在兼济，行在独善，奉而始终之则为道，言而发明之则为诗。谓之讽谕诗，兼济之志也；谓之闲适诗，独善之义也。故览仆诗者，知仆之道焉。其余杂律诗，或诱于一时一物，发于一笑一吟，率然成章，非平生所尚者，但以亲朋合散之际，取其释恨佐欢，今铨次之间，未能删去。他时有为我编集斯文者，略之可也。　　微之，夫贵耳贱目，荣古陋今，人之大情也。仆不能远征古旧，如近岁韦苏州歌行，才丽之外，颇近兴讽；其五言诗，又高雅闲淡，自成一家之体，今之秉笔者谁能及之？然当苏州在时，人亦未甚爱重，必待身后，人始贵之。今仆之诗，人所爱者，悉不过杂律诗与《长恨歌》已下耳。时之所重，仆之所轻。至于讽谕者，意激而言质；闲适者，思澹而辞迂。以质合迂，宜人之不爱也。今所爱者，并世而生，独足下耳。然百千年后，安知复无如足下者出，而知爱我诗哉？故自八九年来，与足下小通则以诗相戒，小穷则以诗相勉，索居则以诗相慰，同处则以诗相娱。知吾罪吾，率以诗也。　　如今年春游城南时，与足下马上相戏，因各诵新艳小律，不杂他篇，自皇子陂归昭国里，迭吟递唱，不绝声者二十里余。攀、李在傍，无所措口。知我者以为诗仙，不知我者以为诗魔。何则？劳心灵，役声气，连朝接夕，不自知其苦，非魔而何？偶同人当美景，或花时宴罢，或月夜酒酣，一咏一吟，不觉老之将至。虽骖鸾鹤游蓬瀛者之适，无以加于此焉，又非仙而何？微之，微之！此吾所以与足下外形骸、脱踪迹、傲轩鼎、轻人寰者，又以此也。　　当此之时，足下兴有余力，且欲与仆悉索还往中诗，取其尤长者，如张十八古乐府，李二十新歌行，卢杨二秘书律诗，窦七、元八绝句，博搜精掇，编而次之，号为《元白往还集》。众君子得拟议于此者，莫不踊跃欣喜，以为盛事。嗟乎！言未终而足下左转，不数月而仆又继行，心期索然，何日成就？又可为之太息矣！　　仆常语足下，凡人为文，私于自是，不忍于割截，或失于繁多。其间妍媸益又自惑。必待交友有公鉴无姑息者，讨论而削夺之，然后繁简当否，得其中矣。况仆与足下，为文尤患其多。己尚病之，况他人乎？今且各纂诗笔，粗为卷第，待与足下相见日，各出所有，终前志焉。又不知相遇是何年，相见是何地，溘然而至，则如之何？微之知我心哉！　　浔阳腊月，江风苦寒，岁暮鲜欢，夜长少睡。引笔铺纸，悄然灯前，有念则书，言无铨次。勿以繁杂为倦，且以代一夕之话言也。　　微之微之！知我心哉！乐天再拜。"
  },
  {
    "title": "上阳白发人",
    "author": "白居易",
    "dynasty": "唐代",
    "content": "上阳人，上阳人，红颜暗老白发新。绿衣监使守宫门，一闭上阳多少春。玄宗末岁初选入，入时十六今六十。同时采择百余人，零落年深残此身。忆昔吞悲别亲族，扶入车中不教哭。皆云入内便承恩，脸似芙蓉胸似玉。未容君王得见面，已被杨妃遥侧目。妒令潜配上阳宫，一生遂向空房宿。宿空房，秋夜长，夜长无寐天不明。耿耿残灯背壁影，萧萧暗雨打窗声。春日迟，日迟独坐天难暮。宫莺百啭愁厌闻，梁燕双栖老休妒。莺归燕去长悄然，春往秋来不记年。唯向深宫望明月，东西四五百回圆。今日宫中年最老，大家遥赐尚书号。小头鞵履窄衣裳，青黛点眉眉细长。外人不见见应笑，天宝末年时世妆。上阳人，苦最多。 　少亦苦，老亦苦，少苦老苦两如何！君不见昔时吕向美人赋，又不见今日上阳白发歌！"
  },
  {
    "title": "放言五首·其一",
    "author": "白居易",
    "dynasty": "唐代",
    "content": "元九在江陵时，有放言长句诗五首，韵高而体律，意古而词新。予每咏之，甚觉有味，虽前辈深于诗者未有此作。唯李颀有云：“济水自清河自浊，周公大圣接舆狂”，斯句近之矣。予出佐浔阳，未届所任，舟中多暇，江上独吟，因缀五篇以续其意耳。朝真暮伪何人辨，古往今来底事无。但爱臧生能诈圣，可知宁子解佯愚。草萤有耀终非火，荷露虽团岂是珠。不取燔柴兼照乘，可怜光彩亦何殊。"
  },
  {
    "title": "青门柳",
    "author": "白居易",
    "dynasty": "唐代",
    "content": "青青一树伤心色，曾入几人离恨中。为近都门多送别，长条折尽减春风。"
  },
  {
    "title": "浪淘沙·白浪茫茫与海连",
    "author": "白居易",
    "dynasty": "唐代",
    "content": "白浪茫茫与海连，平沙浩浩四无边。暮去朝来淘不住，遂令东海变桑田。"
  },
  {
    "title": "简简吟",
    "author": "白居易",
    "dynasty": "唐代",
    "content": "苏家小女名简简，芙蓉花腮柳叶眼。十一把镜学点妆，十二抽针能绣裳。十三行坐事调品，不肯迷头白地藏。玲珑云髻生花样，飘飖风袖蔷薇香。殊姿异态不可状，忽忽转动如有光。二月繁霜杀桃李，明年欲嫁今年死。丈人阿母勿悲啼，此女不是凡夫妻。恐是天仙谪人世，只合人间十三岁。大都好物不坚牢，彩云易散琉璃脆。"
  },
  {
    "title": "直中书省",
    "author": "白居易",
    "dynasty": "唐代",
    "content": "丝纶阁下文书静，钟鼓楼中刻漏长。独坐黄昏谁是伴，紫薇花对紫微郎。"
  },
  {
    "title": "舟中读元九诗",
    "author": "白居易",
    "dynasty": "唐代",
    "content": "把君诗卷灯前读，诗尽灯残天未明。眼痛灭灯犹闇坐，逆风吹浪打船声。"
  },
  {
    "title": "买花",
    "author": "白居易",
    "dynasty": "唐代",
    "content": "帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。"
  },
  {
    "title": "山泉煎茶有怀",
    "author": "白居易",
    "dynasty": "唐代",
    "content": "坐酌泠泠水，看煎瑟瑟尘。无由持一碗，寄与爱茶人。"
  },
  {
    "title": "咏菊",
    "author": "白居易",
    "dynasty": "唐代",
    "content": "一夜新霜著瓦轻，芭蕉新折败荷倾。耐寒唯有东篱菊，金粟初开晓更清。"
  },
  {
    "title": "放言五首·其四",
    "author": "白居易",
    "dynasty": "唐代",
    "content": "谁家宅第成还破，何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有定波。莫笑贱贫夸富贵，共成枯骨两如何？"
  },
  {
    "title": "偶作寄朗之",
    "author": "白居易",
    "dynasty": "唐代",
    "content": "历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。"
  },
  {
    "title": "杭州春望",
    "author": "白居易",
    "dynasty": "唐代",
    "content": "望海楼明照曙霞，护江堤白踏晴沙。涛声夜入伍员庙，柳色春藏苏小家。红袖织绫夸柿蒂，青旗沽酒趁梨花。谁开湖寺西南路，草绿裙腰一道斜。"
  },
  {
    "title": "杜陵叟",
    "author": "白居易",
    "dynasty": "唐代",
    "content": "杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。"
  },
  {
    "title": "阴雨",
    "author": "白居易",
    "dynasty": "唐代",
    "content": "岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独，赖此北窗琴。"
  },
  {
    "title": "惜牡丹花二首",
    "author": "白居易",
    "dynasty": "唐代",
    "content": "翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。"
  },
  {
    "title": "母别子",
    "author": "白居易",
    "dynasty": "唐代",
    "content": "母别子，子别母，白日无光哭声苦。关西骠骑大将军，去年破虏新策勋。敕赐金钱二百万，洛阳迎得如花人。新人迎来旧人弃，掌上莲花眼中刺。迎新弃旧未足悲，悲在君家留两儿。一始扶行一初坐，坐啼行哭牵人衣。以汝夫妇新燕婉，使我母子生别离。不如林中乌与鹊，母不失雏雄伴雌。应似园中桃李树，花落随风子在枝。新人新人听我语，洛阳无限红楼女。但愿将军重立功，更有新人胜于汝。"
  },
  {
    "title": "燕诗示刘叟",
    "author": "白居易",
    "dynasty": "唐代",
    "content": "梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口无饱期。觜爪虽欲敝，心力不知疲。须臾十来往，犹恐巢中饥。辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。燕燕尔勿悲，尔当返自思。思尔为雏日，高飞背母时。当时父母念，今日尔应知。"
  },
  {
    "title": "李都尉古剑",
    "author": "白居易",
    "dynasty": "唐代",
    "content": "古剑寒黯黯，铸来几千秋。白光纳日月，紫气排斗牛。有客借一观，爱之不敢求。湛然玉匣中，秋水澄不流。至宝有本性，精刚无与俦。可使寸寸折，不能绕指柔。愿快直士心，将断佞臣头。不愿报小怨，夜半刺私仇。劝君慎所用，无作神兵羞。"
  },
  {
    "title": "放言五首·其二",
    "author": "白居易",
    "dynasty": "唐代",
    "content": "世途倚伏都无定，尘网牵缠卒未休。祸福回还车转毂，荣枯反覆手藏钩。龟灵未免刳肠患，马失应无折足忧。不信请看弈棋者，输赢须待局终头。"
  },
  {
    "title": "江楼晚眺景物鲜奇吟玩成篇寄水部张员外",
    "author": "白居易",
    "dynasty": "唐代",
    "content": "澹烟疏雨间斜阳，江色鲜明海气凉。蜃散云收破楼阁，虹残水照断桥梁。风翻白浪花千片，雁点青天字一行。好著丹青图画取，题诗寄与水曹郎。"
  },
  {
    "title": "寄韬光禅师",
    "author": "白居易",
    "dynasty": "唐代",
    "content": "一山门作两山门，两寺原从一寺分。东涧水流西涧水，南山云起北山云。前台花发后台见，上界钟声下界闻。遥想吾师行道处，天香桂子落纷纷。"
  },
  {
    "title": "垂钓",
    "author": "白居易",
    "dynasty": "唐代",
    "content": "临水一长啸，忽思十年初。三登甲乙第，一入承明庐。浮生多变化，外事有盈虚。今来伴江叟，沙头坐钓鱼。"
  },
  {
    "title": "初出城留别",
    "author": "白居易",
    "dynasty": "唐代",
    "content": "朝从紫禁归，暮出青门去。勿言城东陌，便是江南路。扬鞭簇车马，挥手辞亲故。我生本无乡，心安是归处。"
  },
  {
    "title": "晚秋夜",
    "author": "白居易",
    "dynasty": "唐代",
    "content": "碧空溶溶月华静，月里愁人吊孤影。花开残菊傍疏篱，叶下衰桐落寒井。塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。"
  },
  {
    "title": "雪夜小饮赠梦得",
    "author": "白居易",
    "dynasty": "唐代",
    "content": "同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。"
  },
  {
    "title": "登观音台望城",
    "author": "白居易",
    "dynasty": "唐代",
    "content": "百千家似围棋局，十二街如种菜畦。遥认微微入朝火，一条星宿五门西。"
  },
  {
    "title": "勤政楼西老柳",
    "author": "白居易",
    "dynasty": "唐代",
    "content": "半朽临风树，多情立马人。开元一株柳，长庆二年春。"
  },
  {
    "title": "寒闺怨",
    "author": "白居易",
    "dynasty": "唐代",
    "content": "寒月沉沉洞房静，真珠帘外梧桐影。秋霜欲下手先知，灯底裁缝剪刀冷。"
  },
  {
    "title": "梦微之（十二年八月二十日夜）",
    "author": "白居易",
    "dynasty": "唐代",
    "content": "晨起临风一惆怅，通川湓水断相闻。不知忆我因何事，昨夜三回梦见君。"
  },
  {
    "title": "琴茶",
    "author": "白居易",
    "dynasty": "唐代",
    "content": "兀兀寄形群动内，陶陶任性一生间。自抛官后春多醉，不读书来老更闲。琴里知闻唯渌水，茶中故旧是蒙山。穷通行止常相伴，谁道吾今无往还？"
  },
  {
    "title": "编集拙诗成一十五卷因题卷末戏赠元九李二十",
    "author": "白居易",
    "dynasty": "唐代",
    "content": "一篇长恨有风情，十首秦吟近正声。每被老元偷格律，苦教短李伏歌行。世间富贵应无分，身后文章合有名。莫怪气粗言语大，新排十五卷诗成。"
  },
  {
    "title": "为薛台悼亡",
    "author": "白居易",
    "dynasty": "唐代",
    "content": "半死梧桐老病身，重泉一念一伤神。手携稚子夜归院，月冷空房不见人。"
  },
  {
    "title": "与元微之书",
    "author": "白居易",
    "dynasty": "唐代",
    "content": "　　四月十日夜，乐天白：　　微之微之！不见足下面已三年矣，不得足下书欲二年矣，人生几何，离阔如此？况以胶漆之心，置于胡越之身，进不得相合，退不能相忘，牵挛乖隔，各欲白首。微之微之，如何如何！天实为之，谓之奈何！　　仆初到浔阳时，有熊孺登来，得足下前年病甚时一札，上报疾状，次叙病心，终论平生交分。且云：危惙之际，不暇及他，唯收数帙文章，封题其上曰：“他日送达白二十二郎，便请以代书。”悲哉！微之于我也，其若是乎！又睹所寄闻仆左降诗云：“残灯无焰影幢幢，此夕闻君谪九江。垂死病中惊坐起，暗风吹雨入寒窗。”此句他人尚不可闻，况仆心哉！至今每吟，犹恻恻耳。　　且置是事，略叙近怀。仆自到九江，已涉三载。形骸且健，方寸甚安。下至家人，幸皆无恙。长兄去夏自徐州至，又有诸院孤小弟妹六七人提挈同来。顷所牵念者，今悉置在目前，得同寒暖饥饱，此一泰也。江州风候稍凉，地少瘴疠。乃至蛇虺蚊蚋，虽有，甚稀。湓鱼颇肥，江酒极美。其余食物，多类北地。仆门内之口虽不少，司马之俸虽不多，量入俭用，亦可自给。身衣口食，且免求人，此二泰也。仆去年秋始游庐山，到东西二林间香炉峰下，见云水泉石，胜绝第一，爱不能舍。因置草堂，前有乔松十数株，修竹千余竿。青萝为墙援，白石为桥道，流水周于舍下，飞泉落于檐间，红榴白莲，罗生池砌。大抵若是，不能殚记。每一独往，动弥旬日。平生所好者，尽在其中。不唯忘归，可以终老。此三泰也。计足下久不得仆书，必加忧望，今故录三泰以先奉报，其余事况，条写如后云云。　　微之微之！作此书夜，正在草堂中山窗下，信手把笔，随意乱书。封题之时，不觉欲曙。举头但见山僧一两人，或坐或睡。又闻山猿谷鸟，哀鸣啾啾。平生故人，去我万里，瞥然尘念，此际暂生。余习所牵，便成三韵云：“忆昔封书与君夜，金銮殿后欲明天。今夜封书在何处？庐山庵里晓灯前。笼鸟槛猿俱未死，人间相见是何年！”微之微之！此夕我心，君知之乎？乐天顿首。"
  },
  {
    "title": "慈乌夜啼",
    "author": "白居易",
    "dynasty": "唐代",
    "content": "慈乌失其母，哑哑吐哀音。昼夜不飞去，经年守故林。夜夜夜半啼，闻者为沾襟。声中如告诉，未尽反哺心。百鸟岂无母，尔独哀怨深。应是母慈重，使尔悲不任。昔有吴起者，母殁丧不临。嗟哉斯徒辈，其心不如禽。慈乌复慈乌，鸟中之曾参。"
  },
  {
    "title": "宴散",
    "author": "白居易",
    "dynasty": "唐代",
    "content": "小宴追凉散，平桥步月回。笙歌归院落，灯火下楼台。残暑蝉催尽，新秋雁戴来。将何还睡兴，临卧举残杯。"
  },
  {
    "title": "青玉案·元夕",
    "author": "辛弃疾",
    "dynasty": "宋代",
    "content": "东风夜放花千树，更吹落、星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。"
  },
  {
    "title": "破阵子·为陈同甫赋壮词以寄之",
    "author": "辛弃疾",
    "dynasty": "宋代",
    "content": "醉里挑灯看剑，梦回吹角连营。八百里分麾下炙，五十弦翻塞外声，沙场秋点兵。马作的卢飞快，弓如霹雳弦惊。了却君王天下事，赢得生前身后名。可怜白发生！"
  },
  {
    "title": "永遇乐·京口北固亭怀古",
    "author": "辛弃疾",
    "dynasty": "宋代",
    "content": "千古江山，英雄无觅孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问：廉颇老矣，尚能饭否？"
  },
  {
    "title": "西江月·夜行黄沙道中",
    "author": "辛弃疾",
    "dynasty": "宋代",
    "content": "明月别枝惊鹊，清风半夜鸣蝉。稻花香里说丰年，听取蛙声一片。七八个星天外，两三点雨山前。旧时茅店社林边，路转溪桥忽见。"
  },
  {
    "title": "丑奴儿·书博山道中壁",
    "author": "辛弃疾",
    "dynasty": "宋代",
    "content": "少年不识愁滋味，爱上层楼。爱上层楼，为赋新词强说愁。而今识尽愁滋味，欲说还休。欲说还休，却道“天凉好个秋”！"
  },
  {
    "title": "南乡子·登京口北固亭有怀",
    "author": "辛弃疾",
    "dynasty": "宋代",
    "content": "何处望神州？满眼风光北固楼。千古兴亡多少事？悠悠。不尽长江滚滚流。年少万兜鍪，坐断东南战未休。天下英雄谁敌手？曹刘。生子当如孙仲谋。"
  },
  {
    "title": "清平乐·村居",
    "author": "辛弃疾",
    "dynasty": "宋代",
    "content": "茅檐低小，溪上青青草。醉里吴音相媚好，白发谁家翁媪？大儿锄豆溪东，中儿正织鸡笼。最喜小儿亡赖，溪头卧剥莲蓬。(亡 同：无)"
  },
  {
    "title": "水龙吟·登建康赏心亭",
    "author": "辛弃疾",
    "dynasty": "宋代",
    "content": "楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！(脍 同：鲙)"
  },
  {
    "title": "菩萨蛮·书江西造口壁",
    "author": "辛弃疾",
    "dynasty": "宋代",
    "content": "郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁余，山深闻鹧鸪。 "
  },
  {
    "title": "贺新郎·甚矣吾衰矣",
    "author": "辛弃疾",
    "dynasty": "宋代",
    "content": "邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。甚矣吾衰矣。怅平生、交游零落，只今余几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。一尊搔首东窗里。想渊明、《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。"
  },
  {
    "title": "摸鱼儿·更能消几番风雨",
    "author": "辛弃疾",
    "dynasty": "宋代",
    "content": "淳熙己亥，自湖北漕移湖南，同官王正之置酒小山亭，为赋。更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。"
  },
  {
    "title": "太常引·建康中秋夜为吕叔潜赋",
    "author": "辛弃疾",
    "dynasty": "宋代",
    "content": "一轮秋影转金波，飞镜又重磨。把酒问姮娥：被白发，欺人奈何？乘风好去，长空万里，直下看山河。斫去桂婆娑，人道是，清光更多。"
  },
  {
    "title": "鹧鸪天·送人",
    "author": "辛弃疾",
    "dynasty": "宋代",
    "content": "唱彻《阳关》泪未干，功名馀事且加餐。浮天水送无穷树，带雨云埋一半山。今古恨，几千般，只应离合是悲欢？江头未是风波恶，别有人间行路难！"
  },
  {
    "title": "鹧鸪天·代人赋",
    "author": "辛弃疾",
    "dynasty": "宋代",
    "content": "晚日寒鸦一片愁。柳塘新绿却温柔。若教眼底无离恨，不信人间有白头。肠已断，泪难收。相思重上小红楼。情知已被山遮断，频倚阑干不自由。"
  },
  {
    "title": "一剪梅·中秋无月",
    "author": "辛弃疾",
    "dynasty": "宋代",
    "content": "忆对中秋丹桂丛，花在杯中，月在杯中。今宵楼上一尊同，云湿纱窗，雨湿纱窗。浑欲乘风问化工，路也难通，信也难通。满堂唯有烛花红，杯且从容，歌且从容。"
  },
  {
    "title": "西江月·遣兴",
    "author": "辛弃疾",
    "dynasty": "宋代",
    "content": "醉里且贪欢笑，要愁那得工夫。近来始觉古人书，信著全无是处。昨夜松边醉倒，问松我醉何如。只疑松动要来扶，以手推松曰去。"
  },
  {
    "title": "贺新郎·同父见和再用韵答之",
    "author": "辛弃疾",
    "dynasty": "宋代",
    "content": "老大那堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵千钧如发。硬语盘空谁来听？记当时、只有西窗月。重进酒，换鸣瑟。事无两样人心别。问渠侬：神州毕竟，几番离合？汗血盐车无人顾，千里空收骏骨。正目断关河路绝。我最怜君中宵舞，道“男儿到死心如铁”。看试手，补天裂。"
  },
  {
    "title": "鹧鸪天·有客慨然谈功名因追念少年时事戏作",
    "author": "辛弃疾",
    "dynasty": "宋代",
    "content": "壮岁旌旗拥万夫，锦襜突骑渡江初。燕兵夜娖银胡䩮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。"
  },
  {
    "title": "贺新郎·别茂嘉十二弟",
    "author": "辛弃疾",
    "dynasty": "宋代",
    "content": "别茂嘉十二弟。鹈鴂、杜鹃实两种，见《离骚补注》绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。"
  },
  {
    "title": "清平乐·独宿博山王氏庵",
    "author": "辛弃疾",
    "dynasty": "宋代",
    "content": "绕床饥鼠，蝙蝠翻灯舞。屋上松风吹急雨，破纸窗间自语。平生塞北江南，归来华发苍颜。布被秋宵梦觉，眼前万里江山。"
  },
  {
    "title": "水调歌头·壬子三山被召陈端仁给事饮饯席上作",
    "author": "辛弃疾",
    "dynasty": "宋代",
    "content": "长恨复长恨，裁作短歌行。何人为我楚舞，听我楚狂声？余既滋兰九畹，又树蕙之百亩，秋菊更餐英。门外沧浪水，可以濯吾缨。一杯酒，问何似，身后名？人间万事，毫发常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。"
  },
  {
    "title": "鹧鸪天·送廓之秋试",
    "author": "辛弃疾",
    "dynasty": "宋代",
    "content": "白苎新袍入嫩凉。春蚕食叶响回廊。禹门已准桃花浪，月殿先收桂子香。鹏北海，凤朝阳。又携书剑路茫茫。明年此日青云上，却笑人间举子忙。"
  },
  {
    "title": "一剪梅·游蒋山呈叶丞相",
    "author": "辛弃疾",
    "dynasty": "宋代",
    "content": "独立苍茫醉不归。日暮天寒，归去来兮。探梅踏雪几何时。今我来思，杨柳依依。白石冈头曲岸西。一片闲愁，芳草萋萋。多情山鸟不须啼。桃李无言，下自成蹊。"
  },
  {
    "title": "生查子·独游雨岩",
    "author": "辛弃疾",
    "dynasty": "宋代",
    "content": "溪边照影行，天在清溪底。天上有行云，人在行云里。高歌谁和余，空谷清音起。非鬼亦非仙，一曲桃花水。"
  },
  {
    "title": "玉楼春·风前欲劝春光住",
    "author": "辛弃疾",
    "dynasty": "宋代",
    "content": "风前欲劝春光住。春在城南芳草路。未随流落水边花，且作飘零泥上絮。镜中已觉星星误。人不负春春自负。梦回人远许多愁，只在梨花风雨处。"
  },
  {
    "title": "水调歌头·和马叔度游月波楼",
    "author": "辛弃疾",
    "dynasty": "宋代",
    "content": "客子久不到，好景为君留。西楼着意吟赏，何必问更筹？唤起一天明月，照我满怀冰雪，浩荡百川流。鲸饮未吞海，剑气已横秋。野光浮，天宇迥，物华幽。中州遗恨，不知今夜几人愁？谁念英雄老矣？不道功名蕞尔，决策尚悠悠。此事费分说，来日且扶头！"
  },
  {
    "title": "水龙吟·过南剑双溪楼",
    "author": "辛弃疾",
    "dynasty": "宋代",
    "content": "举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？"
  },
  {
    "title": "鹧鸪天·陌上柔桑破嫩芽",
    "author": "辛弃疾",
    "dynasty": "宋代",
    "content": "陌上柔桑破嫩芽，东邻蚕种已生些。平冈细草鸣黄犊，斜日寒林点暮鸦。山远近，路横斜，青旗沽酒有人家。城中桃李愁风雨，春在溪头荠菜花。"
  },
  {
    "title": "菩萨蛮·金陵赏心亭为叶丞相赋",
    "author": "辛弃疾",
    "dynasty": "宋代",
    "content": "青山欲共高人语。联翩万马来无数。烟雨却低回。望来终不来。人言头上发。总向愁中白。拍手笑沙鸥。一身都是愁。"
  },
  {
    "title": "鹧鸪天·欲上高楼去避愁",
    "author": "辛弃疾",
    "dynasty": "宋代",
    "content": "欲上高楼去避愁，愁还随我上高楼。经行几处江山改，多少亲朋尽白头。归休去，去归休。不成人总要封侯？浮云出处元无定，得似浮云也自由。"
  },
  {
    "title": "浪淘沙·山寺夜半闻钟",
    "author": "辛弃疾",
    "dynasty": "宋代",
    "content": "身世酒杯中，万事皆空。古来三五个英雄。雨打风吹何处是，汉殿秦宫。梦入少年丛，歌舞匆匆。老僧夜半误鸣钟。惊起西窗眠不得，卷地西风。"
  },
  {
    "title": "阮郎归·耒阳道中为张处父推官赋",
    "author": "辛弃疾",
    "dynasty": "宋代",
    "content": "山前灯火欲黄昏，山头来去云。鹧鸪声里数家村，潇湘逢故人。挥羽扇，整纶巾，少年鞍马尘。如今憔悴赋招魂，儒冠多误身。"
  },
  {
    "title": "木兰花慢·可怜今夕月",
    "author": "辛弃疾",
    "dynasty": "宋代",
    "content": "中秋饮酒将旦，客谓前人诗词有赋待月无送月者，因用《天问》体赋。可怜今夕月，向何处，去悠悠？是别有人间，那边才见，光影东头？是天外空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，月何渐渐如钩？"
  },
  {
    "title": "破阵子·掷地刘郎玉斗",
    "author": "辛弃疾",
    "dynasty": "宋代",
    "content": "为范南伯寿。时南伯为张南轩辟宰泸溪，南伯迟迟未行。因作此词以勉之。掷地刘郎玉斗，挂帆西子扁舟。千古风流今在此，万里功名莫放休。君王三百州。燕雀岂知鸿鹄，貂蝉元出兜鍪。却笑泸溪如斗大，肯把牛刀试手不？寿君双玉瓯。"
  },
  {
    "title": "临江仙·再用前韵送祐之弟归浮梁",
    "author": "辛弃疾",
    "dynasty": "宋代",
    "content": "钟鼎山林都是梦，人间宠辱休惊。只消闲处过平生。酒杯秋吸露，诗句夜裁冰。记取小窗风雨夜，对床灯火多情。问谁千里伴君行。晓山眉样翠，秋水镜般明。"
  },
  {
    "title": "鹧鸪天·博山寺作",
    "author": "辛弃疾",
    "dynasty": "宋代",
    "content": "不向长安路上行。却教山寺厌逢迎。味无味处求吾乐，材不材间过此生。宁作我，岂其卿。人间走遍却归耕。一松一竹真朋友，山鸟山花好弟兄。"
  },
  {
    "title": "满江红·中秋寄远",
    "author": "辛弃疾",
    "dynasty": "宋代",
    "content": "快上西楼，怕天放、浮云遮月。但唤取、玉纤横笛，一声吹裂。谁做冰壶凉世界，最怜玉斧修时节。问嫦娥、孤冷有愁无？应华发。云液满，琼杯滑。长袖起，清歌咽。叹十常八九，欲磨还缺。但愿长圆如此夜，人情未必看承别。把从前、离恨总成欢，归时说。"
  },
  {
    "title": "鹧鸪天·鹅湖归病起作",
    "author": "辛弃疾",
    "dynasty": "宋代",
    "content": "枕簟溪堂冷欲秋。断云依水晚来收。红莲相倚浑如醉，白鸟无言定自愁。书咄咄，且休休。一丘一壑也风流。不知筋力衰多少，但觉新来懒上楼。"
  },
  {
    "title": "木兰花慢·滁州送范倅",
    "author": "辛弃疾",
    "dynasty": "宋代",
    "content": "老来情味减，对别酒，怯流年。况屈指中秋，十分好月，不照人圆。无情水都不管；共西风、只管送归船。秋晚莼鲈江上，夜深儿女灯前。征衫，便好去朝天，玉殿正思贤。想夜半承明，留教视草，却遣筹边。长安故人问我，道愁肠殢酒只依然。目断秋霄落雁，醉来时响空弦。"
  },
  {
    "title": "念奴娇·书东流村壁",
    "author": "辛弃疾",
    "dynasty": "宋代",
    "content": "野棠花落，又匆匆过了，清明时节。刬地东风欺客梦，一枕云屏寒怯。曲岸持觞，垂杨系马，此地曾经别。楼空人去，旧游飞燕能说。闻道绮陌东头，行人长见，帘底纤纤月。旧恨春江流不断，新恨云山千叠。料得明朝，尊前重见，镜里花难折。也应惊问：近来多少华发？"
  },
  {
    "title": "沁园春·灵山齐庵赋时筑偃湖未成",
    "author": "辛弃疾",
    "dynasty": "宋代",
    "content": "叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。争先见面重重，看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水濛濛？"
  },
  {
    "title": "定风波·暮春漫兴",
    "author": "辛弃疾",
    "dynasty": "宋代",
    "content": "少日春怀似酒浓，插花走马醉千钟。老去逢春如病酒，唯有，茶瓯香篆小帘栊。卷尽残花风未定，休恨，花开元自要春风。试问春归谁得见？飞燕，来时相遇夕阳中。"
  },
  {
    "title": "武陵春·桃李风前多妩媚",
    "author": "辛弃疾",
    "dynasty": "宋代",
    "content": "桃李风前多妩媚，杨柳更温柔。唤取笙歌烂熳游。且莫管闲愁。好趁春晴连夜赏，雨便一春休。草草杯盘不要收。才晓便扶头。"
  },
  {
    "title": "满江红·点火樱桃",
    "author": "辛弃疾",
    "dynasty": "宋代",
    "content": "点火樱桃，照一架、荼蘼如雪。春正好，见龙孙穿破，紫苔苍壁。乳燕引雏飞力弱，流莺唤友娇声怯。问春归、不肯带愁归，肠千结。层楼望，春山叠；家何在？烟波隔。把古今遗恨，向他谁说？蝴蝶不传千里梦，子规叫断三更月。听声声、枕上劝人归，归难得。"
  },
  {
    "title": "水龙吟·甲辰岁寿韩南涧尚书",
    "author": "辛弃疾",
    "dynasty": "宋代",
    "content": "渡江天马南来，几人真是经纶手。长安父老，新亭风景，可怜依旧。夷甫诸人，神州沉陆，几曾回首。算平戎万里，功名本是，真儒事、君知否。况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。"
  },
  {
    "title": "水调歌头·送杨民瞻",
    "author": "辛弃疾",
    "dynasty": "宋代",
    "content": "日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。"
  },
  {
    "title": "念奴娇·梅",
    "author": "辛弃疾",
    "dynasty": "宋代",
    "content": "疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。"
  },
  {
    "title": "水调歌头·落日古城角",
    "author": "辛弃疾",
    "dynasty": "宋代",
    "content": "落日古城角，把酒劝君留。长安路远，何事风雪敝貂裘。散尽黄金身世，不管秦楼人怨，归计狎沙鸥。明夜扁舟去，和月载离愁。功名事，身未老，几时休。诗书万卷，致身须到古伊周。莫学班超投笔，纵得封侯万里，憔悴老边州。何处依刘客，寂寞赋登楼。"
  },
  {
    "title": "临江仙·探梅",
    "author": "辛弃疾",
    "dynasty": "宋代",
    "content": "老去惜花心已懒，爱梅犹绕江村。一枝先破玉溪春。更无花态度，全有雪精神。剩向空山餐秀色，为渠著句清新。竹根流水带溪云。醉中浑不记，归路月黄昏。"
  },
  {
    "title": "定风波·席上送范廓之游建康",
    "author": "辛弃疾",
    "dynasty": "宋代",
    "content": "听我尊前醉后歌，人生无奈别离何。但使情亲千里近，须信。无情对面是山河。寄语石头城下水。居士，而今浑不怕风波。借使未如鸥鸟伴；经惯，也应学得老渔蓑。"
  },
  {
    "title": "汉宫春·立春日",
    "author": "辛弃疾",
    "dynasty": "宋代",
    "content": "春已归来，看美人头上，袅袅春幡。无端风雨，未肯收尽余寒。年时燕子，料今宵梦到西园。浑未办、黄柑荐酒，更传青韭堆盘？却笑东风从此，便薰梅染柳，更没些闲。闲时又来镜里，转变朱颜。清愁不断，问何人会解连环？生怕见花开花落，朝来塞雁先还。"
  },
  {
    "title": "虞美人·赋虞美人草",
    "author": "辛弃疾",
    "dynasty": "宋代",
    "content": "当年得意如芳草。日日春风好。拔山力尽忽悲歌。饮罢虞兮从此、奈君何。人间不识精诚苦。贪看青青舞。蓦然敛袂却亭亭。怕是曲中犹带、楚歌声。"
  },
  {
    "title": "水调歌头·舟次扬州和人韵",
    "author": "辛弃疾",
    "dynasty": "宋代",
    "content": "落日塞尘起，胡骑猎清秋。汉家组练十万，列舰耸层楼。谁道投鞭飞渡，忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯。"
  },
  {
    "title": "清平乐·题上卢桥",
    "author": "辛弃疾",
    "dynasty": "宋代",
    "content": "清溪奔快，不管青山碍。十里盘盘平世界，更著溪山襟带。古今陵谷茫茫，市朝往往耕桑。此地居然形胜，似曾小小兴亡。"
  },
  {
    "title": "沁园春·将止酒戒酒杯使勿近",
    "author": "辛弃疾",
    "dynasty": "宋代",
    "content": "杯汝来前！老子今朝，点检形骸。甚长年抱渴，咽如焦釜；于今喜睡，气似奔雷。汝说“刘伶，古今达者，醉后何妨死便埋”。浑如此，叹汝于知己，真少恩哉！更凭歌舞为媒。算合作人间鸩毒猜。况怨无小大，生于所爱；物无美恶，过则为灾。与汝成言，勿留亟退，吾力犹能肆汝杯。杯再拜，道麾之即去，招则须来。"
  },
  {
    "title": "生查子·重叶梅",
    "author": "辛弃疾",
    "dynasty": "宋代",
    "content": "百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。"
  },
  {
    "title": "鹧鸪天·东阳道中",
    "author": "辛弃疾",
    "dynasty": "宋代",
    "content": "扑面征尘去路遥，香篝渐觉水沉销。山无重数周遭碧，花不知名分外娇。人历历，马萧萧，旌旗又过小红桥。愁边剩有相思句，摇断吟鞭碧玉梢。"
  },
  {
    "title": "祝英台近·晚春",
    "author": "辛弃疾",
    "dynasty": "宋代",
    "content": "宝钗分，桃叶渡，烟柳暗南浦。怕上层楼，十日九风雨。断肠片片飞红，都无人管，更谁劝、啼莺声住？鬓边觑，试把花卜归期，才簪又重数。罗帐灯昏，哽咽梦中语：是他春带愁来，春归何处？却不解、带将愁去。"
  },
  {
    "title": "满江红·汉水东流",
    "author": "辛弃疾",
    "dynasty": "宋代",
    "content": "汉水东流，都洗尽，髭胡膏血。人尽说，君家飞将，旧时英烈。破敌金城雷过耳，谈兵玉帐冰生颊。想王郎，结发赋从戎，传遗业。腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今，记取楚楼风，庾台月。"
  },
  {
    "title": "八声甘州·故将军饮罢夜归来",
    "author": "辛弃疾",
    "dynasty": "宋代",
    "content": "夜读《李广传》，不能寐。因念晁楚老、杨民瞻约同居山间，戏用李广事，赋以寄之。故将军饮罢夜归来，长亭解雕鞍。恨灞陵醉尉，匆匆未识，桃李无言。射虎山横一骑，裂石响惊弦。落魄封侯事，岁晚田间。谁向桑麻杜曲，要短衣匹马，移住南山？看风流慷慨，谈笑过残年。汉开边、功名万里，甚当时、健者也曾闲。纱窗外、斜风细雨，一阵轻寒。"
  },
  {
    "title": "水龙吟·老来曾识渊明",
    "author": "辛弃疾",
    "dynasty": "宋代",
    "content": "老来曾识渊明，梦中一见参差是。觉来幽恨，停觞不御，欲歌还止。白发西风，折腰五斗，不应堪此。问北窗高卧，东篱自醉，应别有，归来意。须信此翁未死，到如今凛然生气。吾侪心事，古今长在，高山流水。富贵他年，直饶未免，也应无味。甚东山何事，当时也道，为苍生起。"
  },
  {
    "title": "西江月·示儿曹以家事付之",
    "author": "辛弃疾",
    "dynasty": "宋代",
    "content": "万事云烟忽过，一身蒲柳先衰。而今何事最相宜，宜醉宜游宜睡。早趁催科了纳，更量出入收支。乃翁依旧管些儿，管竹管山管水。"
  },
  {
    "title": "清平乐·检校山园书所见",
    "author": "辛弃疾",
    "dynasty": "宋代",
    "content": "连云松竹，万事从今足。拄杖东家分社肉，白酒床头初熟。西风梨枣山园，儿童偷把长竿。莫遣旁人惊去，老夫静处闲看。"
  },
  {
    "title": "鹧鸪天·离豫章别司马汉章大监",
    "author": "辛弃疾",
    "dynasty": "宋代",
    "content": "聚散匆匆不偶然。二年遍历楚山川。但将痛饮酬风月，莫放离歌入管弦。萦绿带，点青钱，东湖春水碧连天。明朝放我东归去，後夜相思月满船。"
  },
  {
    "title": "木兰花慢·中秋饮酒",
    "author": "辛弃疾",
    "dynasty": "宋代",
    "content": "可怜今夕月，向何处，去悠悠？是别有人间，那边才见，光影东头？是天外，空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？"
  },
  {
    "title": "满江红·敲碎离愁",
    "author": "辛弃疾",
    "dynasty": "宋代",
    "content": "敲碎离愁，纱窗外、风摇翠竹。人去后、吹箫声断，倚楼人独。满眼不堪三月暮，举头已觉千山绿。但试将一纸寄来书，从头读。相思字，空盈幅；相思意，何时足？滴罗襟点点，泪珠盈掬。芳草不迷行客路，垂杨只碍离人目。最苦是、立尽月黄昏，阑干曲。"
  },
  {
    "title": "水调歌头·我志在寥阔",
    "author": "辛弃疾",
    "dynasty": "宋代",
    "content": "赵昌父七月望日用东坡韵叙太白、东坡事见寄，过相褒借，且有秋水之约。八月十四日，余卧病博山寺中，因用韵为谢，兼寄吴子似。我志在寥阔，畴昔梦登天。摩挲素月，人世俯仰已千年。有客骖鸾并凤，云遇青山赤壁，相约上高寒。酌酒援北斗，我亦虱其间。少歌曰：神甚放，形如眠。鸿鹄一再高举，天地睹方圆。欲重歌兮梦觉，推枕惘然独念，人事底亏全？有美人可语，秋水隔婵娟。"
  },
  {
    "title": "醉花阴·黄花谩说年年好",
    "author": "辛弃疾",
    "dynasty": "宋代",
    "content": "黄花谩说年年好。也趁秋光老。绿鬓不惊秋，若斗尊前，人好花堪笑。蟠桃结子知多少。家住三山岛。何日跨归鸾，沧海飞尘，人世因缘了。"
  },
  {
    "title": "水调歌头·我饮不须劝",
    "author": "辛弃疾",
    "dynasty": "宋代",
    "content": "淳熙丁酉，自江陵移帅隆兴，到官之三月被召，司马监、赵卿、王漕饯别。司马赋《水调歌头》，席间次韵。时王公明枢密薨，坐客终夕为兴门户之叹，故前章及之。我饮不须劝，正怕酒樽空。别离亦复何恨？此别恨匆匆。头上貂蝉贵客，苑外麒麟高冢，人世竟谁雄？一笑出门去，千里落花风。孙刘辈，能使我，不为公。余发种种如是，此事付渠侬。但觉平生湖海，除了醉吟风月，此外百无功。毫发皆帝力，更乞鉴湖东。"
  },
  {
    "title": "西江月·渔父词",
    "author": "辛弃疾",
    "dynasty": "宋代",
    "content": "千丈悬崖削翠，一川落日镕金。白鸥来往本无心。选甚风波一任。别浦鱼肥堪脍，前村酒美重斟。千年往事已沉沉。闲管兴亡则甚。"
  },
  {
    "title": "满江红·暮春",
    "author": "辛弃疾",
    "dynasty": "宋代",
    "content": "家住江南，又过了、清明寒食。花径里、一番风雨，一番狼籍。红粉暗随流水去，园林渐觉清阴密。算年年、落尽刺桐花，寒无力。庭院静，空相忆。无说处，闲愁极。怕流莺乳燕，得知消息。尺素如今何处也，彩云依旧无踪迹。谩教人、羞去上层楼，平芜碧。"
  },
  {
    "title": "江神子·博山道中书王氏壁",
    "author": "辛弃疾",
    "dynasty": "宋代",
    "content": "一川松竹任横斜，有人家，被云遮。雪后疏梅，时见两三花。比着桃源溪上路，风景好，不争多。旗亭有酒径须赊，晚寒些，怎禁他。醉里匆匆，归骑自随车。白发苍颜吾老矣，只此地，是生涯。"
  },
  {
    "title": "蝶恋花·月下醉书雨岩石浪",
    "author": "辛弃疾",
    "dynasty": "宋代",
    "content": "九畹芳菲兰佩好。空谷无人，自怨蛾眉巧。宝瑟泠泠千古调。朱丝弦断知音少。冉冉年华吾自老。水满汀洲，何处寻芳草。唤起湘累歌未了。石龙舞罢松风晓。"
  },
  {
    "title": "念奴娇·登建康赏心亭呈史致道留守",
    "author": "辛弃疾",
    "dynasty": "宋代",
    "content": "我来吊古，上危楼、赢得闲愁千斛。虎踞龙蟠何处是，只有兴亡满目。柳外斜阳，水边归鸟，陇上吹乔木。片帆西去，一声谁喷霜竹。却忆安石风流，东山岁晚，泪落哀筝曲。儿辈功名都付与，长日惟消棋局。宝镜难寻，碧云将暮，谁劝杯中绿。江头风怒，朝来波浪翻屋。"
  },
  {
    "title": "沁园春·再到期思卜筑",
    "author": "辛弃疾",
    "dynasty": "宋代",
    "content": "一水西来，千丈晴虹，十里翠屏。喜草堂经岁，重来杜老，斜川好景，不负渊明。老鹤高飞，一枝投宿，长笑蜗牛戴屋行。平章了，待十分佳处，著个茅亭。青山意气峥嵘。似为我归来妩媚生。解频教花鸟，前歌后舞，更催云水，暮送朝迎。酒圣诗豪，可能无势，我乃而今驾驭卿。清溪上，被山灵却笑，白发归耕。"
  },
  {
    "title": "菩萨蛮·送曹君之庄所",
    "author": "辛弃疾",
    "dynasty": "宋代",
    "content": "人间岁月堂堂去，劝君快上青云路。圣处一灯传，工夫萤雪边。麴生风味恶，辜负西窗约。沙岸片帆开，寄书无雁来。"
  },
  {
    "title": "江神子·赋梅寄余叔良",
    "author": "辛弃疾",
    "dynasty": "宋代",
    "content": "暗香横路雪垂垂。晚风吹。晓风吹。花意争春，先出岁寒枝。毕竟一年春事了，缘太早，却成迟。未应全是雪霜姿。欲开时。未开时。粉面朱唇，一半点胭脂。醉里谤花花莫恨，浑冷淡，有谁知。"
  },
  {
    "title": "满江红·送李正之提刑入蜀",
    "author": "辛弃疾",
    "dynasty": "宋代",
    "content": "蜀道登天，一杯送、绣衣行客。还自叹、中年多病，不堪离别。东北看惊诸葛表，西南更草相如檄。把功名、收拾付君侯，如椽笔。儿女泪，君休滴。荆楚路，吾能说。要新诗准备，庐山山色。赤壁矶头千古浪，铜鞮陌上三更月。正梅花、万里雪深时，须相忆。"
  },
  {
    "title": "贺新郎·把酒长亭说",
    "author": "辛弃疾",
    "dynasty": "宋代",
    "content": "陈同父自东阳来过余，留十日。与之同游鹅湖，且会朱晦庵于紫溪，不至，飘然东归。既别之明日，余意中殊恋恋，复欲追路。至鹭鸶林，则雪深泥滑，不得前矣。独饮方村，怅然久之，颇恨挽留之不遂也。夜半投宿吴氏泉湖四望楼，闻邻笛悲甚，为赋《贺新郎》以见意。又五日，同父书来索词，心所同然者如此，可发千里一笑。把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽多添华发。剩水残山无态度，被疏梅料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝？铸就而今相思错，料当初、费尽人间铁。长夜笛，莫吹裂。"
  },
  {
    "title": "鹧鸪天·寻菊花无有戏作",
    "author": "辛弃疾",
    "dynasty": "宋代",
    "content": "掩鼻人间臭腐场，古来惟有酒偏香。自从来住云烟畔，直到而今歌舞忙。呼老伴，共秋光。黄花何处避重阳？要知烂熳开时节，直待西风一夜霜。"
  },
  {
    "title": "丑奴儿近·博山道中效李易安体",
    "author": "辛弃疾",
    "dynasty": "宋代",
    "content": "千峰云起，骤雨一霎儿价。更远树斜阳，风景怎生图画。青旗卖酒，山那畔、别有人家，只消山水光中，无事过这一夏。午醉醒时，松窗竹户，万千潇洒。野鸟飞来，又是一般闲暇。却怪白鸥，觑着人、欲下未下。旧盟都在，新来莫是，别有说话。"
  },
  {
    "title": "沁园春·带湖新居将成",
    "author": "辛弃疾",
    "dynasty": "宋代",
    "content": "三径初成，鹤怨猿惊，稼轩未来。甚云山自许，平生意气；衣冠人笑，抵死尘埃。意倦须还，身闲贵早，岂为莼羹鲈脍哉。秋江上，看惊弦雁避，骇浪船回。东冈更葺茅斋。好都把轩窗临水开。要小舟行钓，先应种柳；疏篱护竹，莫碍观梅。秋菊堪餐，春兰可佩，留待先生手自栽。沉吟久，怕君恩未许，此意徘徊。"
  },
  {
    "title": "满江红·赣州席上呈陈季陵太守",
    "author": "辛弃疾",
    "dynasty": "宋代",
    "content": "落日苍茫，风才定、片帆无力。还记得、眉来眼去，水光山色。倦客不知身近远，佳人已卜归消息。便归来、只是赋行云，襄王客。些个事，如何得。知有恨，休重忆。但楚天特地，暮云凝碧。过眼不如人意事，十常八九今头白。笑江州、司马太多情，青衫湿。"
  },
  {
    "title": "水调歌头·白日射金阙",
    "author": "辛弃疾",
    "dynasty": "宋代",
    "content": "白日射金阙，虎豹九关开。见君谏疏频上，谈笑挽天回。千古忠肝义胆，万里蛮烟瘴雨，往事莫惊猜。政恐不免耳，消息日边来。笑吾庐，门掩草，径封苔。未应两手无用，要把蟹螯杯。说剑论诗余事，醉舞狂歌欲倒，老子颇堪哀。白发宁有种？一一醒时栽！"
  },
  {
    "title": "南歌子·万万千千恨",
    "author": "辛弃疾",
    "dynasty": "宋代",
    "content": "万万千千恨，前前后后山。傍人道我轿儿宽。不道被他遮得、望伊难。今夜江头树，船儿系那边。知他热后甚时眠。万万不成眠后、有谁扇。"
  },
  {
    "title": "粉蝶儿·和赵晋臣敷文赋落花",
    "author": "辛弃疾",
    "dynasty": "宋代",
    "content": "昨日春如，十三女儿学绣。一枝枝、不教花瘦。甚无情，便下得，雨僝风僽。向园林、铺作地衣红绉。而今春似，轻薄荡子难久。记前时、送春归后。把春波，都酿作，一江春酎。约清愁、杨柳岸边相候。"
  },
  {
    "title": "送剑与傅岩叟",
    "author": "辛弃疾",
    "dynasty": "宋代",
    "content": "镆邪三尺照人寒，试与挑灯子细看。且挂空斋作琴伴，未须携去斩楼兰。"
  },
  {
    "title": "清平乐·谢叔良惠木犀",
    "author": "辛弃疾",
    "dynasty": "宋代",
    "content": "少年痛饮，忆向吴江醒。明月团团高树影，十里水沉烟冷。大都一点宫黄，人间直恁芬芳。怕是秋天风露，染教世界都香。"
  },
  {
    "title": "清平乐·博山道中即事",
    "author": "辛弃疾",
    "dynasty": "宋代",
    "content": "柳边飞鞚，露湿征衣重。宿鹭窥沙孤影动，应有鱼虾入梦。一川明月疏星，浣纱人影娉婷。笑背行人归去，门前稚子啼声。"
  },
  {
    "title": "永遇乐·戏赋辛字送茂嘉十二弟赴调",
    "author": "辛弃疾",
    "dynasty": "宋代",
    "content": "烈日秋霜，忠肝义胆，千载家谱。得姓何年，细参辛字，一笑君听取。艰辛做就，悲辛滋味，总是辛酸辛苦。更十分，向人辛辣，椒桂捣残堪吐。世间应有，芳甘浓美，不到吾家门户。比著儿曹，累累却有，金印光垂组。付君此事，从今直上，休忆对床风雨。但赢得，靴纹绉面，记余戏语。"
  },
  {
    "title": "兰陵王·赋一丘一壑",
    "author": "辛弃疾",
    "dynasty": "宋代",
    "content": "一丘壑。老子风流占却。茅檐上、松月桂云，脉脉石泉逗山脚。寻思前事错。恼杀晨猿夜鹤。终须是、邓禹辈人，锦绣麻霞坐黄阁。长歌自深酌。看天阔鸢飞，渊静鱼跃。西风黄菊芗喷薄。怅日暮云合，佳人何处，纫兰结佩带杜若。入江海曾约。遇合。事难托。莫击磬门前，荷蒉人过，仰天大笑冠簪落。待说与穷达，不须疑著。古来贤者，进亦乐，退亦乐。"
  },
  {
    "title": "瑞鹤仙·赋梅",
    "author": "辛弃疾",
    "dynasty": "宋代",
    "content": "雁霜寒透幕。正护月云轻，嫩冰犹薄。溪奁照梳掠。想含香弄粉，艳妆难学。玉肌瘦弱。更重重、龙绡衬著。倚东风，一笑嫣然，转盼万花羞落。寂寞。家山何在，雪后园林，水边楼阁。瑶池旧约。鳞鸿更仗谁托。粉蝶儿只解，寻桃觅柳，开遍南枝未觉。但伤心，冷落黄昏，数声画角。"
  },
  {
    "title": "玉楼春·戏赋云山",
    "author": "辛弃疾",
    "dynasty": "宋代",
    "content": "何人半夜推山去？四面浮云猜是汝。常时相对两三峰，走遍溪头无觅处。西风瞥起云横度，忽见东南天一柱。老僧拍手笑相夸，且喜青山依旧住。"
  },
  {
    "title": "南乡子·好个主人家",
    "author": "辛弃疾",
    "dynasty": "宋代",
    "content": "好个主人家。不问因由便去嗏。病得那人妆晃了，巴巴。系上裙儿稳也哪。别泪没些些。海誓山盟总是赊。今日新欢须记取，孩儿，更过十年也似他。"
  },
  {
    "title": "临江仙·金谷无烟宫树绿",
    "author": "辛弃疾",
    "dynasty": "宋代",
    "content": "金谷无烟宫树绿，嫩寒生怕春风。博山微透暖薰笼。小楼春色里，幽梦雨声中。别浦鲤鱼何日到，锦书封恨重重。海棠花下去年逢。也应随分瘦，忍泪觅残红。"
  },
  {
    "title": "木兰花慢·席上送张仲固帅兴元",
    "author": "辛弃疾",
    "dynasty": "宋代",
    "content": "汉中开汉业，问此地、是耶非。想剑指三秦，君王得意，一战东归。追亡事、今不见，但山川满目泪沾衣。落日胡尘未断，西风塞马空肥。一编书是帝王师，小试去征西。更草草离筵，匆匆去路，愁满旌旗。君思我、回首处，正江涵秋影雁初飞。安得车轮四角，不堪带减腰围。"
  },
  {
    "title": "水调歌头·盟鸥",
    "author": "辛弃疾",
    "dynasty": "宋代",
    "content": "带湖吾甚爱，千丈翠奁开。先生杖屦无事，一日走千回。凡我同盟鸥鹭，今日既盟之后，来往莫相猜。白鹤在何处，尝试与偕来。破青萍，排翠藻，立苍苔。窥鱼笑汝痴计，不解举吾杯。废沼荒丘畴昔，明月清风此夜，人世几欢哀。东岸绿阴少，杨柳更须栽。"
  },
  {
    "title": "鹊桥仙·己酉山行书所见",
    "author": "辛弃疾",
    "dynasty": "宋代",
    "content": "松冈避暑，茅檐避雨，闲去闲来几度？醉扶怪石看飞泉，又却是、前回醒处。东家娶妇，西家归女，灯火门前笑语。酿成千顷稻花香，夜夜费、一天风露。"
  },
  {
    "title": "浣溪沙·赋清虚",
    "author": "辛弃疾",
    "dynasty": "宋代",
    "content": "强欲加餐竟未佳。只宜长伴病僧斋。心似风吹香篆过，也无灰。山上朝来云出岫，随风一去未曾回。次第前村行雨了，合归来。"
  },
  {
    "title": "声声慢·寻寻觅觅",
    "author": "李清照",
    "dynasty": "宋代",
    "content": ""
  },
  {
    "title": "一剪梅·红藕香残玉簟秋",
    "author": "李清照",
    "dynasty": "宋代",
    "content": "红藕香残玉簟秋。轻解罗裳，独上兰舟。云中谁寄锦书来？雁字回时，月满西楼。花自飘零水自流。一种相思，两处闲愁。此情无计可消除，才下眉头，却上心头。"
  },
  {
    "title": "武陵春·春晚",
    "author": "李清照",
    "dynasty": "宋代",
    "content": "风住尘香花已尽，日晚倦梳头。物是人非事事休，欲语泪先流。闻说双溪春尚好，也拟泛轻舟。只恐双溪舴艋舟，载不动许多愁。"
  },
  {
    "title": "如梦令·常记溪亭日暮",
    "author": "李清照",
    "dynasty": "宋代",
    "content": "常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。"
  },
  {
    "title": "如梦令·昨夜雨疏风骤",
    "author": "李清照",
    "dynasty": "宋代",
    "content": "昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。"
  },
  {
    "title": "醉花阴·薄雾浓云愁永昼",
    "author": "李清照",
    "dynasty": "宋代",
    "content": "薄雾浓云愁永昼，瑞脑销金兽。佳节又重阳，玉枕纱厨，半夜凉初透。东篱把酒黄昏后，有暗香盈袖。莫道不销魂，帘卷西风，人比黄花瘦。"
  },
  {
    "title": "夏日绝句",
    "author": "杨万里",
    "dynasty": "宋代",
    "content": "不但春妍夏亦佳，随缘花草是生涯。鹿葱解插纤长柄，金凤仍开最小花。"
  },
  {
    "title": "渔家傲·天接云涛连晓雾",
    "author": "李清照",
    "dynasty": "宋代",
    "content": "天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。我报路长嗟日暮，学诗谩有惊人句。九万里风鹏正举。风休住，蓬舟吹取三山去！"
  },
  {
    "title": "点绛唇·蹴罢秋千",
    "author": "李清照",
    "dynasty": "宋代",
    "content": "蹴罢秋千，起来慵整纤纤手。露浓花瘦，薄汗轻衣透。见客入来，袜刬金钗溜。和羞走，倚门回首，却把青梅嗅。"
  },
  {
    "title": "鹧鸪天·桂花",
    "author": "李清照",
    "dynasty": "宋代",
    "content": "暗淡轻黄体性柔，情疏迹远只香留。何须浅碧深红色，自是花中第一流。梅定妒，菊应羞，画阑开处冠中秋。骚人可煞无情思，何事当年不见收。(阑 通：栏)"
  },
  {
    "title": "清平乐·年年雪里",
    "author": "李清照",
    "dynasty": "宋代",
    "content": "年年雪里，常插梅花醉。挼尽梅花无好意，赢得满衣清泪。今年海角天涯，萧萧两鬓生华。看取晚来风势，故应难看梅花。"
  },
  {
    "title": "永遇乐·落日熔金",
    "author": "李清照",
    "dynasty": "宋代",
    "content": "落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。中州盛日，闺门多暇，记得偏重三五。铺翠冠儿，撚金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。"
  },
  {
    "title": "浣溪沙·闺情",
    "author": "李清照",
    "dynasty": "宋代",
    "content": "绣面芙蓉一笑开，斜飞宝鸭衬香腮。眼波才动被人猜。一面风情深有韵，半笺娇恨寄幽怀。月移花影约重来。"
  },
  {
    "title": "蝶恋花·暖雨晴风初破冻",
    "author": "李清照",
    "dynasty": "宋代",
    "content": "暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。"
  },
  {
    "title": "蝶恋花·晚止昌乐馆寄姊妹",
    "author": "李清照",
    "dynasty": "宋代",
    "content": "泪湿罗衣脂粉满，四叠阳关，唱到千千遍。人道山长山又断，萧萧微雨闻孤馆。惜别伤离方寸乱，忘了临行，酒盏深和浅。好把音书凭过雁，东莱不似蓬莱远。"
  },
  {
    "title": "凤凰台上忆吹箫·香冷金猊",
    "author": "李清照",
    "dynasty": "宋代",
    "content": "香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一)香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)"
  },
  {
    "title": "临江仙·梅",
    "author": "李清照",
    "dynasty": "宋代",
    "content": "庭院深深深几许，云窗雾阁春迟。为谁憔悴损芳姿。夜来清梦好，应是发南枝。玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。"
  },
  {
    "title": "摊破浣溪沙·病起萧萧两鬓华",
    "author": "李清照",
    "dynasty": "宋代",
    "content": "病起萧萧两鬓华，卧看残月上窗纱。豆蔻连梢煎熟水，莫分茶。枕上诗书闲处好，门前风景雨来佳。终日向人多酝藉，木犀花。"
  },
  {
    "title": "减字木兰花·卖花担上",
    "author": "李清照",
    "dynasty": "宋代",
    "content": "卖花担上。买得一枝春欲放。泪染轻匀。犹带彤霞晓露痕。怕郎猜道。奴面不如花面好。云鬓斜簪。徒要教郎比并看。"
  },
  {
    "title": "点绛唇·闺思",
    "author": "李清照",
    "dynasty": "宋代",
    "content": "寂寞深闺，柔肠一寸愁千缕。惜春春去，几点催花雨。倚遍阑干，只是无情绪。人何处，连天衰草，望断归来路。"
  },
  {
    "title": "行香子·七夕",
    "author": "李清照",
    "dynasty": "宋代",
    "content": "草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。"
  },
  {
    "title": "浣溪沙·小院闲窗春色深",
    "author": "李清照",
    "dynasty": "宋代",
    "content": "小院闲窗春色深，重帘未卷影沉沉。倚楼无语理瑶琴。远岫出云催薄暮，细风吹雨弄轻阴。梨花欲谢恐难禁。"
  },
  {
    "title": "题八咏楼",
    "author": "李清照",
    "dynasty": "宋代",
    "content": "千古风流八咏楼，江山留与后人愁。水通南国三千里，气压江城十四州。"
  },
  {
    "title": "渔家傲·雪里已知春信至",
    "author": "李清照",
    "dynasty": "宋代",
    "content": "雪里已知春信至，寒梅点缀琼枝腻。香脸半开娇旖旎，当庭际，玉人浴出新妆洗。造化可能偏有意，故教明月玲珑地。共赏金尊沈绿蚁，莫辞醉，此花不与群花比。"
  },
  {
    "title": "行香子·天与秋光",
    "author": "李清照",
    "dynasty": "宋代",
    "content": "天与秋光，转转情伤，探金英知近重阳。薄衣初试，绿蚁新尝。渐一番风，一番雨，一番凉。黄昏院落，恓恓惶惶，酒醒时往事愁肠。那堪永夜，明月空床。闻砧声捣，蛩声细，漏声长。"
  },
  {
    "title": "南歌子·天上星河转",
    "author": "李清照",
    "dynasty": "宋代",
    "content": "天上星河转，人间帘幕垂。凉生枕簟泪痕滋。起解罗衣聊问、夜何其。翠贴莲蓬小，金销藕叶稀。旧时天气旧时衣。只有情怀不似、旧家时。"
  },
  {
    "title": "浣溪沙·淡荡春光寒食天",
    "author": "李清照",
    "dynasty": "宋代",
    "content": "淡荡春光寒食天，玉炉沉水袅残烟。梦回山枕隐花钿。海燕未来人斗草，江梅已过柳生绵。黄昏疏雨湿秋千。"
  },
  {
    "title": "诉衷情·夜来沉醉卸妆迟",
    "author": "李清照",
    "dynasty": "宋代",
    "content": "夜来沉醉卸妆迟，梅萼插残枝。酒醒熏破春睡，梦远不成归。人悄悄，月依依，翠帘垂。更挼残蕊，更捻余香，更得些时。"
  },
  {
    "title": "鹧鸪天·寒日萧萧上琐窗",
    "author": "李清照",
    "dynasty": "宋代",
    "content": "寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。"
  },
  {
    "title": "蝶恋花·上巳召亲族",
    "author": "李清照",
    "dynasty": "宋代",
    "content": "永夜恹恹欢意少。空梦长安，认取长安道。为报今年春色好，花光月影宜相照。随意杯盘虽草草。酒美梅酸，恰称人怀抱。醉里插花花莫笑，可怜春似人将老。"
  },
  {
    "title": "临江仙·庭院深深深几许",
    "author": "李清照",
    "dynasty": "宋代",
    "content": "欧阳公作《蝶恋花》，有“深深深几许”之句，予酷爱之。用其语作“庭院深深”数阕，其声即旧《临江仙》也。庭院深深深几许？云窗雾阁常扃。柳梢梅萼渐分明。春归秣陵树，人老建康城。感月吟风多少事，如今老去无成。谁怜憔悴更凋零。试灯无意思，踏雪没心情。"
  },
  {
    "title": "多丽·咏白菊",
    "author": "李清照",
    "dynasty": "宋代",
    "content": "小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝藉，不减酴醿。渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。"
  },
  {
    "title": "念奴娇·春情",
    "author": "李清照",
    "dynasty": "宋代",
    "content": "萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。"
  },
  {
    "title": "双调忆王孙·赏荷",
    "author": "李清照",
    "dynasty": "宋代",
    "content": "湖上风来波浩渺。秋已暮、红稀香少。水光山色与人亲，说不尽、无穷好。莲子已成荷叶老。青露洗、蘋花汀草。眠沙鸥鹭不回头，似也恨、人归早。"
  },
  {
    "title": "忆秦娥·咏桐",
    "author": "李清照",
    "dynasty": "宋代",
    "content": "临高阁，乱山平野烟光薄。烟光薄，栖鸦归后，暮天闻角。断香残酒情怀恶，西风催衬梧桐落。梧桐落，又还秋色，又还寂寞。"
  },
  {
    "title": "添字丑奴儿·窗前谁种芭蕉树",
    "author": "李清照",
    "dynasty": "宋代",
    "content": "窗前谁种芭蕉树，阴满中庭。阴满中庭。叶叶心心，舒卷有馀清。伤心枕上三更雨，点滴霖霪。点滴霖霪。愁损北人，不惯起来听。"
  },
  {
    "title": "孤雁儿·藤床纸帐朝眠起",
    "author": "李清照",
    "dynasty": "宋代",
    "content": "世人作梅词，下笔便俗。予试作一篇，乃知前言不妄耳。藤床纸帐朝眠起，说不尽无佳思。沉香断续玉炉寒，伴我情怀如水。笛声三弄，梅心惊破，多少春情意。小风疏雨萧萧地，又催下千行泪。吹箫人去玉楼空，肠断与谁同倚。一枝折得，人间天上，没个人堪寄。"
  },
  {
    "title": "菩萨蛮·风柔日薄春犹早",
    "author": "李清照",
    "dynasty": "宋代",
    "content": "风柔日薄春犹早，夹衫乍著心情好。睡起觉微寒，梅花鬓上残。故乡何处是，忘了除非醉。沉水卧时烧，香消酒未消。 "
  },
  {
    "title": "浪淘沙·帘外五更风",
    "author": "李清照",
    "dynasty": "宋代",
    "content": "帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓。一江春浪醉醒中。留得罗襟前日泪，弹与征鸿。"
  },
  {
    "title": "丑奴儿·晚来一阵风兼雨",
    "author": "李清照",
    "dynasty": "宋代",
    "content": "晚来一阵风兼雨，洗尽炎光。理罢笙簧，却对菱花淡淡妆。绛绡缕薄冰肌莹，雪腻酥香。笑语檀郎：今夜纱厨枕簟凉。"
  },
  {
    "title": "小重山·春到长门春草青",
    "author": "李清照",
    "dynasty": "宋代",
    "content": "春到长门春草青，江梅些子破，未开匀。碧云笼碾玉成尘，留晓梦，惊破一瓯春。花影压重门，疏帘铺淡月，好黄昏。二年三度负东君，归来也，著意过今春。"
  },
  {
    "title": "满庭芳·残梅",
    "author": "李清照",
    "dynasty": "宋代",
    "content": "小阁藏春，闲窗锁昼，画堂无限深幽。篆香烧尽，日影下帘钩。手种江梅渐好，又何必、临水登楼。无人到，寂寥浑似，何逊在扬州。从来，知韵胜，难堪雨藉，不耐风揉。更谁家横笛，吹动浓愁。莫恨香消雪减，须信道、扫迹情留。难言处，良宵淡月，疏影尚风流。"
  },
  {
    "title": "好事近·风定落花深",
    "author": "李清照",
    "dynasty": "宋代",
    "content": "风定落花深，帘外拥红堆雪。长记海棠开后，正伤春时节。酒阑歌罢玉尊空，青缸暗明灭。魂梦不堪幽怨，更一声鶗鴂。"
  },
  {
    "title": "转调满庭芳·芳草池塘",
    "author": "李清照",
    "dynasty": "宋代",
    "content": "芳草池塘，绿阴庭院，晚晴寒透窗纱。玉钩金锁，管是客来唦。寂寞尊前席上，唯愁海角天涯。能留否？酴釄落尽，犹赖有梨花。当年曾胜赏，生香熏袖，活火分茶。极目犹龙骄马，流水轻车。不怕风狂雨骤，恰才称，煮酒残花。如今也，不成怀抱，得似旧时那？"
  },
  {
    "title": "鹧鸪天·寒日萧萧上锁窗",
    "author": "李清照",
    "dynasty": "宋代",
    "content": "寒日萧萧上锁窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。"
  },
  {
    "title": "浣溪沙·莫许杯深琥珀浓",
    "author": "李清照",
    "dynasty": "宋代",
    "content": "莫许杯深琥珀浓，未成沉醉意先融。疏钟已应晚来风。瑞脑香消魂梦断，辟寒金小髻鬟松。醒时空对烛花红。"
  },
  {
    "title": "摊破浣溪沙·揉破黄金万点轻",
    "author": "李清照",
    "dynasty": "宋代",
    "content": "揉破黄金万点轻。剪成碧玉叶层层。风度精神如彦辅，大鲜明。梅蕊重重何俗甚，丁香千结苦粗生。熏透愁人千里梦，却无情。"
  },
  {
    "title": "菩萨蛮·归鸿声断残云碧",
    "author": "李清照",
    "dynasty": "宋代",
    "content": "归鸿声断残云碧。背窗雪落炉烟直。烛底凤钗明。钗头人胜轻。角声催晓漏。曙色回牛斗。春意看花难。西风留旧寒。"
  },
  {
    "title": "钓台",
    "author": "李清照",
    "dynasty": "宋代",
    "content": "巨舰只缘因利往，扁舟亦是为名来。往来有愧先生德，特地通宵过钓台。"
  },
  {
    "title": "怨王孙·春暮",
    "author": "李清照",
    "dynasty": "宋代",
    "content": "帝里春晚，重门深院。草绿阶前，暮天雁断。楼上远信谁传，恨绵绵。多情自是多沾惹，难拚舍，又是寒食也。秋千巷陌，人静皎月初斜，浸梨花。"
  },
  {
    "title": "新荷叶·薄露初零",
    "author": "李清照",
    "dynasty": "宋代",
    "content": "薄露初零，长宵共、永昼分停。绕水楼台，高耸万丈蓬瀛。芝兰为寿，相辉映、簪笏盈庭。花柔玉净，捧觞别有娉婷。鹤瘦松青，精神与、秋月争明。德行文章，素驰日下声名。东山高蹈，虽卿相、不足为荣。安石须起，要苏天下苍生。"
  },
  {
    "title": "金石录后序",
    "author": "李清照",
    "dynasty": "宋代",
    "content": "　　右金石录三十卷者何？赵侯德父所著书也。取上自三代，下迄五季，钟、鼎、甗、鬲、盘、彝、尊、敦之款识，丰碑、大碣，显人、晦士之事迹，凡见于金石刻者二千卷，皆是正伪谬，去取褒贬，上足以合圣人之道，下足以订史氏之失者，皆载之，可谓多矣。　　呜呼，自王播、元载之祸，书画与胡椒无异；长舆、元凯之病，钱癖与传癖何殊。名虽不同，其惑一也。　　余建中辛巳，始归赵氏。时先君作礼部员外郎，丞相时作吏部侍郎。侯年二十一，在太学作学生。赵、李族寒，素贫俭。每朔望谒告出，质衣，取半千钱，步入相国寺，市碑文果实归，相对展玩咀嚼，自谓葛天氏之民也。后二年，出仕宦，便有饭蔬衣练，穷遐方绝域，尽天下古文奇字之志。日就月将，渐益堆积。丞相居政府，亲旧或在馆阁，多有亡诗、逸史，鲁壁、汲冢所未见之书，遂力传写，浸觉有味，不能自已。后或见古今名人书画，一代奇器，亦复脱衣市易。尝记崇宁间，有人持徐熙牡丹图，求钱二十万。当时虽贵家子弟，求二十万钱，岂易得耶。留信宿，计无所出而还之。夫妇相向惋怅者数日。　　后屏居乡里十年，仰取俯拾，衣食有余。连守两郡，竭其俸入，以事铅椠。每获一书，即同共勘校，整集签题。得书、画、彝、鼎，亦摩玩舒卷，指摘疵病，夜尽一烛为率。故能纸札精致，字画完整，冠诸收书家。余性偶强记，每饭罢，坐归来堂烹茶，指堆积书史，言某事在某书、某卷、第几叶、第几行，以中否角胜负，为饮茶先后。中即举杯大笑，至茶倾覆怀中，反不得饮而起。甘心老是乡矣。故虽处忧患困穷，而志不屈。收书既成，归来堂起书库，大橱簿甲乙，置书册。如要讲读，即请钥上簿，关出卷帙。或少损污，必惩责揩完涂改，不复向时之坦夷也。是欲求适意，而反取憀憟。余性不耐，始谋食去重肉，衣去重采，首无明珠、翠羽之饰，室无涂金、刺绣之具。遇书史百家，字不刓缺，本不讹谬者，辄市之，储作副本。自来家传周易、左氏传，故两家者流，文字最备。于是几案罗列，枕席枕藉，意会心谋，目往神授，乐在声色狗马之上。　　至靖康丙午岁，侯守淄川，闻金寇犯京师，四顾茫然，盈箱溢箧，且恋恋，且怅怅，知其必不为己物矣。建炎丁未春三月，奔太夫人丧南来。既长物不能尽载，乃先去书之重大印本者，又去画之多幅者，又去古器之无款识者，后又去书之监本者，画之平常者，器之重大者。凡屡减去，尚载书十五车。至东海，连舻渡淮，又渡江，至建康。青州故第，尚锁书册什物，用屋十余间，冀望来春再备船载之。十二月，金人陷青州，凡所谓十余屋者，已皆为煨烬矣。　　建炎戊申秋九月，侯起复知建康府。已酉春三月罢，具舟上芜湖，入姑孰，将卜居赣水上。夏五月，至池阳。被旨知湖州，过阙上殿。遂驻家池阳，独赴召。六月十三日，始负担，舍舟坐岸上，葛衣岸巾，精神如虎，目光烂烂射人，望舟中告别。余意甚恶，呼曰：“如传闻城中缓急，奈何？”戟手遥应曰：“从众。必不得已，先弃辎重，次衣被，次书册卷轴，次古器，独所谓宗器者，可自负抱，与身俱存亡，勿忘之。”遂驰马去。途中奔驰，冒大暑，感疾。至行在，病痁。七月末，书报卧病。余惊怛，念侯性素急，奈何。病痁或热，必服寒药，疾可忧。遂解舟下，一日夜行三百里。比至，果大服柴胡、黄芩药，疟且痢，病危在膏盲。余悲泣，仓皇不忍问后事。八月十八日，遂不起。取笔作诗，绝笔而终，殊无分香卖履之意。　　葬毕，余无所之。朝廷已分遣六宫，又传江当禁渡。时犹有书二万卷，金石刻二千卷，器皿、茵褥，可待百客，他长物称是。余又大病，仅存喘息。事势日迫。念侯有妹婿，任兵部侍郎，从卫在洪州，遂遣二故吏，先部送行李往投之。冬十二月，金寇陷洪州，遂尽委弃。所谓连舻渡江之书，又散为云烟矣。独余少轻小卷轴书帖、写本李、杜、韩、柳集，《世说》、《盐铁论》，汉唐石刻副本数十轴，三代鼎鼐十数事，南唐写本书数箧，偶病中把玩，搬在卧内者，岿然独存。　　上江既不可往，又虏势叵测，有弟迒任敕局删定官，遂往依之。到台，台守已遁。之剡，出陆，又弃衣被。走黄岩，雇舟入海，奔行朝，时驻跸章安，从御舟海道之温，又之越。庚戌十二月，放散百官，遂之衢。绍兴辛亥春三月，复赴越，壬子，又赴杭。　　先侯疾亟时，有张飞卿学士，携玉壶过，视侯，便携去，其实珉也。不知何人传道，遂妄言有颁金之语。或传亦有密论列者。余大惶怖，不敢言，亦不敢遂已，尽将家中所有铜器等物，欲走外廷投进。到越，已移幸四明。不敢留家中，并写本书寄剡。后官军收叛卒，取去，闻尽入故李将军家。所谓岿然独存者，无虑十去五六矣。惟有书画砚墨，可五七簏，更不忍置他所。常在卧塌下，手自开阖。在会稽，卜居土民钟氏舍。忽一夕；穴壁负五簏去。余悲恸不已，重立赏收赎。后二日，邻人钟复皓出十八轴求赏，故知其盗不远矣。万计求之，其余遂不可出。今知尽为吴说运使贱价得之。所谓岿然独存者，乃十去其七八。所有一二残零不成部帙书册，三数种平平书帙，犹复爱惜如护头目，何愚也耶。　　今日忽阅此书，如见故人。因忆侯在东莱静治堂，装卷初就，芸签缥带，束十卷作一帙。每日晚吏散，辄校勘二卷，跋题一卷。此二千卷，有题跋者五百二卷耳。今手泽如新，而墓木已拱，悲夫！　　昔萧绎江陵陷没，不惜国亡，而毁裂书画。杨广江都倾覆，不悲身死，而复取图书。岂人性之所著，死生不能忘之欤。或者天意以余菲薄，不足以享此尤物耶。抑亦死者有知，犹斤斤爱惜，不肯留在人间耶。何得之艰而失之易也。　　呜呼，余自少陆机作赋之二年，至过蘧瑗知非之两岁，三十四年之间，忧患得失，何其多矣！然有有必有无，有聚必有散，乃理之常。人亡弓，人得之，又胡足道！所以区区记其终始者，亦欲为后世好古博雅者之戒云。　　绍兴二年、玄黓岁，壮月朔甲寅，易安室题 。"
  },
  {
    "title": "浣溪沙·髻子伤春慵更梳",
    "author": "李清照",
    "dynasty": "宋代",
    "content": "髻子伤春慵更梳，晚风庭院落梅初。淡云来往月疏疏。玉鸭熏炉闲瑞脑，朱樱斗帐掩流苏。遗犀还解辟寒无？"
  },
  {
    "title": "晓梦",
    "author": "李清照",
    "dynasty": "宋代",
    "content": "晓梦随疏钟，飘然蹑云霞。因缘安期生，邂逅萼绿华。秋风正无赖，吹尽玉井花。共看藕如船，同食枣如瓜。翩翩坐上客，意妙语亦佳。嘲辞斗诡辩，活火分新茶。虽非助帝功，其乐莫可涯。人生能如此，何必归故家。起来敛衣坐，掩耳厌喧哗。心知不可见，念念犹咨嗟。"
  },
  {
    "title": "庆清朝·禁幄低张",
    "author": "李清照",
    "dynasty": "宋代",
    "content": "禁幄低张，彤阑巧护，就中独占残春。容华淡伫，绰约俱见天真。待得群花过后，一番风露晓妆新。妖娆艳态，妒风笑月，长殢东君。东城边，南陌上，正日烘池馆，竟走香轮。绮筵散日，谁人可继芳尘。更好明光宫殿，几枝先近日边匀。金尊倒，拚了尽烛，不管黄昏。"
  },
  {
    "title": "玉楼春·红酥肯放琼苞碎",
    "author": "李清照",
    "dynasty": "宋代",
    "content": "红酥肯放琼苞碎。探著南枝开遍未。不知酝藉几多香，但见包藏无限意。道人憔悴春窗底。闷损阑干愁不倚。要来小酌便来休，未必明朝风不起。"
  },
  {
    "title": "殢人娇·后亭梅花开有感",
    "author": "李清照",
    "dynasty": "宋代",
    "content": "玉瘦香浓，檀深雪散。今年恨、探梅又晚。江楼楚馆，云闲水远。清昼永，凭栏翠帘低卷。坐上客来，尊前酒满。歌声共、水流云断。南枝可插，更须频剪。莫直待西楼、数声羌管。"
  },
  {
    "title": "长寿乐·南昌生日",
    "author": "李清照",
    "dynasty": "宋代",
    "content": "微寒应候。望日边六叶，阶蓂初秀。爱景欲挂扶桑，漏残银箭，杓回摇斗。庆高闳此际，掌上一颗明珠剖。有令容淑质，归逢佳偶。到如今，昼锦满堂贵胄。荣耀，文步紫禁，一一金章绿绶。更值棠棣连阴，虎符熊轼，夹河分守。况青云咫尺，朝暮重入承明后。看彩衣争献，兰羞玉酎。祝千龄，借指松椿比寿。"
  },
  {
    "title": "瑞鹧鸪·双银杏",
    "author": "李清照",
    "dynasty": "宋代",
    "content": "风韵雍容未甚都，尊前甘橘可为奴。谁怜流落江湖上，玉骨冰肌未肯枯。谁教并蒂连枝摘，醉后明皇倚太真。居士擘开真有意，要吟风味两家新。"
  },
  {
    "title": "浯溪中兴颂诗和张文潜二首",
    "author": "李清照",
    "dynasty": "宋代",
    "content": "五十年功如电扫，华清花柳咸阳草。五坊供奉斗鸡儿，酒肉堆中不知老。胡兵忽自天上来，逆胡亦是奸雄才。勤政楼前走胡马，珠翠踏尽香尘埃。何为出战辄披靡，传置荔枝多马死。尧功舜德本如天，安用区区纪文字。著碑铭德真陋哉，乃令神鬼磨山崖。子仪光弼不自猜，天心悔祸人心开。夏商有鉴当深戒，简策汗青今具在。君不见当时张说最多机，虽生已被姚崇卖。君不见惊人废兴传天宝，中兴碑上今生草。不知负国有奸雄，但说成功尊国老。谁令妃子天上来，虢秦韩国皆天才。花桑羯鼓玉方响，春风不敢生尘埃。姓名谁复知安史，健儿猛将安眠死。去天尺五抱瓮峰，峰头凿出开元字。时移势去真可哀，奸人心丑深如崖。西蜀万里尚能反，南内一闭何时开。可怜孝德如天大，反使将军称好在。呜呼，奴辈乃不能道辅国用事张后专，乃能念春荠长安作斤卖。"
  },
  {
    "title": "浪淘沙·素约小腰身",
    "author": "李清照",
    "dynasty": "宋代",
    "content": "素约小腰身，不奈伤春。疏梅影下晚妆新。袅袅娉娉何样似，一缕轻云。歌巧动朱唇，字字娇嗔。桃花深径一通津。怅望瑶台清夜月，还照归轮。"
  },
  {
    "title": "添字采桑子·窗前谁种芭蕉树",
    "author": "李清照",
    "dynasty": "宋代",
    "content": "窗前谁种芭蕉树？阴满中庭；阴满中庭，叶叶心心、舒卷有馀情。伤心枕上三更雨，点滴霖霪；点滴霖霪，愁损北人、不惯起来听！"
  },
  {
    "title": "打马赋",
    "author": "李清照",
    "dynasty": "宋代",
    "content": "　　岁令云徂，卢或可呼。千金一掷，百万十都。樽俎具陈，已行揖让之礼；主宾既醉，不有博奕者乎！打马爰兴，樗蒱遂废。实博奕之上流，乃闺房之雅戏。齐驱骥騄，疑穆王万里之行；间列玄黄，类杨氏五家之队。珊珊佩响，方惊玉蹬之敲；落落星罗，急见连钱之碎。若乃吴江枫冷，胡山叶飞，玉门关闭，沙苑草肥。临波不渡，似惜障泥。或出入用奇，有类昆阳之战；或优游仗义，正如涿鹿之师。或闻望久高，脱复庾郎之失；或声名素昧，便同痴叔之奇。亦有缓缓而归，昂昂而出。鸟道惊驰，蚁封安步。崎岖峻坂，未遇王良；跼促盐车，难逢造父。且夫丘陵云远，白云在天，心存恋豆，志在著鞭。止蹄黄叶，何异金钱。用五十六采之间，行九十一路之内。明以赏罚，覈其殿最。运指麾于方寸之中，决胜负于几微之外。且好胜者，人之常情；小艺者，士之末技。说梅止渴，稍苏奔竟之心；画饼充饥，少谢腾骧之志。将图实效，故临难而不四；欲报厚恩，故知机而先退。或衔枚缓进，已逾关塞之艰；或贾勇争先，莫悟阱堑之坠。皆因不知止足，自贻尤悔。况为之不已，事实见于正经；用之以诚，义必合于天德。故绕床大叫，五木皆卢；沥酒一呼，六子尽赤。平生不负，遂成剑阁之师；别墅未输，已破淮淝之贼。今日岂无元子，明时不乏安石。又何必陶长沙博局之投，正当师袁彦道布帽之掷也。　　辞曰：佛狸定见卯年死，贵贱纷纷尚流徙，满眼骅骝杂騄駬，时危安得真致此？木兰横戈好女子，老矣谁能志千里，但愿相将过淮水。"
  },
  {
    "title": "句 其四",
    "author": "李清照",
    "dynasty": "宋代",
    "content": "炙手可热心可寒，何况人间父子情。"
  },
  {
    "title": "上枢密韩肖胄诗二首·其一",
    "author": "李清照",
    "dynasty": "宋代",
    "content": "绍兴癸丑五月，枢密韩公、工部尚书胡公使虏，通两宫也。有易安室者，父祖皆出韩公门下，今家世沦替，子姓寒微，不敢望公之车尘。又贫病，但神明未衰落。见此大号令，不能忘言，作古、律诗各一章，以寄区区之意，以待采诗者云。三年夏六月，天子视朝久。凝旒望南云，垂衣思北狩。如闻帝若曰，岳牧与群后。贤宁无半千，运已遇阳九。勿勒燕然铭，勿种金城柳。岂无纯孝臣，识此霜露悲。何必羹舍肉，便可车载脂。土地非所惜，玉帛如尘泥。谁当可将命，币厚辞益卑。四岳佥曰俞，臣下帝所知。中朝第一人，春官有昌黎。身为百夫特，行足万人师。嘉祐与建中，为政有皋虁。匈奴畏王商，吐蕃尊子仪。夷狄已破胆，将命公所宜。公拜手稽首，受命白玉墀。曰臣敢辞难，此亦何等时。家人安足谋，妻子不必辞。愿奉天地灵，愿奉宗庙威。径持紫泥诏，直入黄龙城。单于定稽颡，侍子当来迎。仁君方恃信，狂生休请缨。或取犬马血，与结天地盟。胡公清德人所难，谋同德协心志安。脱衣已被汉恩暖，离歌不道易水寒。皇天久阴后土湿，雨势未回风势急。车声辚辚马萧萧，壮士懦夫俱感泣。闾阎嫠妇亦何知，沥血投书干记室。夷虏从来性虎狼，不虞预备庸何伤。衷甲昔时闻楚幕，乘城前日记平凉。葵丘践土非荒城，勿轻谈士弃儒后。露布词成马犹倚，崤函关出鸡未鸣。巧匠何曾弃樗栎，刍荛之言或有益。不乞隋珠与和璧，吸乞乡关新信息。灵光虽在应萧萧，草中翁仲今何若。遗氓岂尚种桑麻，残虏如闻保城郭。嫠家父祖生齐鲁，位下名高人比数。当时稷下纵谈时，犹记人挥汗成雨。子孙南渡今几年，飘零遂与流人伍。欲将血汗寄山河，去洒东山一抔土。"
  },
  {
    "title": "句 其五",
    "author": "李清照",
    "dynasty": "宋代",
    "content": "露花倒影柳三变，桂子飘香张九成。"
  },
  {
    "title": "添字采桑子",
    "author": "李清照",
    "dynasty": "宋代",
    "content": "窗前谁种芭蕉树？阴满中庭；阴满中庭，叶叶心心、舒卷有馀情。伤心枕上三更雨，点滴霖霪；点滴霖霪，愁损北人、不惯起来听！"
  },
  {
    "title": "蝶恋花 其二 离情",
    "author": "李清照",
    "dynasty": "宋代",
    "content": "暖日晴风初破冻，柳眼梅腮，已觉春心动。酒意诗情谁与共，泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。"
  },
  {
    "title": "句 其二",
    "author": "李清照",
    "dynasty": "宋代",
    "content": "南游尚怯吴江冷，北狩应悲易水寒。"
  },
  {
    "title": "浣溪沙 其二",
    "author": "李清照",
    "dynasty": "宋代",
    "content": "小院闲窗春色深。重帘未卷影沈沈。倚楼无语理瑶琴。远岫出山催薄暮，细风吹雨弄轻阴。梨花欲谢恐难禁。"
  },
  {
    "title": "上韩公枢密二首·其二",
    "author": "李清照",
    "dynasty": "宋代",
    "content": "想见皇华过二京，壶浆夹道万人迎。连昌宫里桃应在，华萼楼前鹊定惊。但说帝心怜赤子，须知天意念苍生。圣君大信明知日，长乱何须在屡盟。"
  },
  {
    "title": "句 其九",
    "author": "李清照",
    "dynasty": "宋代",
    "content": "少陵也自可怜人，更待来年试春草。"
  },
  {
    "title": "失调名",
    "author": "李清照",
    "dynasty": "宋代",
    "content": "条脱闲揎系五丝。"
  },
  {
    "title": "多丽·小楼寒",
    "author": "李清照",
    "dynasty": "宋代",
    "content": "小楼寒，夜长帘幕低垂。恨潇潇[1]无情风雨，夜来揉损琼肌。也不似贵妃醉脸，也不似孙寿愁眉。韩令偷香，徐娘傅粉，莫将比拟未新奇，细看取[2]，屈平陶令，风韵正相宜。微风起，清芬酝藉[3]，不减酴釄[4]。渐秋阑[5]，雪清玉瘦，向人无限依依。似愁凝汉臯解佩[6]，似泪洒纨扇题诗[7]。朗月清风，浓烟暗雨，天教憔悴瘦[8]芳姿。纵爱惜，不知从此，留得几多时。人情好，何须更忆，泽畔东篱。"
  },
  {
    "title": "庆清朝慢",
    "author": "李清照",
    "dynasty": "宋代",
    "content": "禁幄低张，雕栏巧护，就中独占残春。容华淡伫，绰约俱见天真。待得群花过后，一番风露晓妆新。妖娆艳态，妒风笑月，长殢东君。东城边，南陌上，正日烘池馆，竞走香轮。绮筵散日，谁人可继芳尘？更好明光宫殿，几枝先近日边匀，金尊倒，拚了尽烛，不管黄昏。"
  },
  {
    "title": "句 其一",
    "author": "李清照",
    "dynasty": "宋代",
    "content": "南渡衣冠欠王导，北来消息少刘琨。"
  },
  {
    "title": "上韩公枢密 其一",
    "author": "李清照",
    "dynasty": "宋代",
    "content": "三年夏六月，天子视朝久。凝旒望南云，垂衣思北狩。如闻帝若曰，岳牧与群后。贤宁无半千，运已遇阳九。勿勒燕然铭，勿种金城柳。岂无纯孝臣，识此霜露悲。何必羹舍肉，便可车载脂。土地非所惜，玉帛如尘泥。谁当可将命，币厚词益卑。四岳佥曰俞，臣下帝所知。中朝第一人，春官有昌黎。身为百夫特，行足万人师。嘉祐与建中，为政有皋夔。匈奴畏王商，吐蕃尊子仪。夷狄已破胆，将命公所宜。公拜手稽首，受命白玉墀。曰臣敢辞难，此亦何等时。家人安足谋，妻子不必辞。愿奉天地灵，愿奉宗庙威。径持紫泥诏，直入黄龙城。单于定稽颡，侍子当来迎。仁君方恃信，狂生休请缨。或取犬马血，与结天日盟。胡公清德人所难，谋同德协心志安。脱衣已被汉恩暖，离歌不道易水寒。皇天久阴后土湿，雨势未回风劳急。车声辚辚马萧萧，壮士懦夫俱感泣。闾阎嫠妇亦何知，沥血投书干记室。夷虏从来性虎狼，不虞预备庸何伤。衷甲昔时闻楚幕，乘城前日记平凉。葵丘践土非荒城，勿轻谈士弃儒生。露布词成马犹倚，崤函关出鸡未鸣。巧匠何曾弃樗栎，刍荛之言或有益。不乞隋珠与和璧，只乞乡关新信息。灵光虽在应萧萧，草中翁仲今何若。遣氓岂尚种桑麻，残虏如闻保城郭。嫠家父祖生齐鲁，位下名高人比数。当时稷下纵谈时，犹记人挥汗成雨。子孙南渡今几年，飘流遂与流人伍。欲将血泪寄山河，去洒东山一抔土。"
  },
  {
    "title": "投翰林学士綦崇礼启",
    "author": "李清照",
    "dynasty": "宋代",
    "content": "　　清照启：素习义方，粗明诗礼。近因疾病，欲至膏肓，牛蚁不分，灰钉已具。尝药虽存弱弟，应门惟有老兵。既尔苍皇，因成造次。信彼如簧之说，惑兹似锦之言。弟既可欺，持官文书来辄信；身几欲死，非玉镜架亦安知？僶俛难言，优柔莫诀，呻吟未定，强以同归。　　视听才分，实难共处，忍以桑榆之晚节，配兹驵侩之下才。身既怀臭之可嫌，惟求脱去；彼素抱璧之将往，决欲杀之。遂肆侵凌，日加殴击，可念刘伶之肋，难胜石勒之拳。局天扣地，敢效谈娘之善诉；升堂入室，素非李赤之甘心。　　外援难求，自陈何害，岂期末事，乃得上闻。取自宸衷，付之廷尉。被桎梏而置对，同凶丑以陈词。岂惟贾生羞绛灌为伍，何啻老子与韩非同传。但祈脱死，莫望偿金。友凶横者十旬，盖非天降；居囹圄者九日，岂是人为！抵雀捐金，利当安往；将头碎璧，失固可知。实自谬愚，分知狱市。此盖伏遇内翰承旨，搢绅望族，冠盖清流，日下无双，人间第一。奉天克复，本缘陆贽之词；淮蔡底平，实以会昌之诏。哀怜无告，虽未解骖，感戴鸿恩，如真出己。故兹白首，得免丹书。　　清照敢不省过知惭，扪心识愧。责全责智，已难逃万世之讥；败德败名，何以见中朝之士。虽南山之竹，岂能穷多口之谈；惟智者之言，可以止无根之谤。高鹏尺鷃，本异升沉；火鼠冰蚕，难同嗜好。达人共悉，童子皆知。愿赐品题，与加湔洗。誓当布衣蔬食，温故知新。再见江山，依旧一瓶一钵；重归畎亩，更须三沐三薰。忝在葭莩。敢兹尘渎。"
  },
  {
    "title": "句 其八",
    "author": "李清照",
    "dynasty": "宋代",
    "content": "诗情如夜鹊，三绕未能安。"
  },
  {
    "title": "分得知字韵",
    "author": "李清照",
    "dynasty": "宋代",
    "content": "学诗三十年，缄口不求知。谁遣好奇士，相逢说项斯。"
  },
  {
    "title": "端午帖子 夫人阁",
    "author": "李清照",
    "dynasty": "宋代",
    "content": "三宫催解粽，妆罢未天明。便面天题字，歌头御赐名。"
  },
  {
    "title": "瑞鹧鸪",
    "author": "李清照",
    "dynasty": "宋代",
    "content": "风韵雍容未甚都，尊前甘橘可为奴。谁怜流落江湖上，玉骨冰肌未肯枯。谁教并蒂连枝摘，醉后明皇倚太真。居士擘开真有意，要吟风味两家新。"
  },
  {
    "title": "春帖子 皇帝阁",
    "author": "李清照",
    "dynasty": "宋代",
    "content": "莫进黄金簟，新除玉局床。春风送庭燎，不复用沈香。"
  },
  {
    "title": "春帖子 贵妃阁",
    "author": "李清照",
    "dynasty": "宋代",
    "content": "金环半后礼，钩弋比昭阳。春生百子帐，喜入万年觞。"
  },
  {
    "title": "句 其六",
    "author": "李清照",
    "dynasty": "宋代",
    "content": "两汉本继绍，新室如赘疣。"
  },
  {
    "title": "端午帖子 皇后阁",
    "author": "李清照",
    "dynasty": "宋代",
    "content": "意帖初宜夏，金驹已过蚕。至尊千万寿，行见百斯男。"
  },
  {
    "title": "端午帖子 皇帝阁",
    "author": "李清照",
    "dynasty": "宋代",
    "content": "日月尧天大，璿玑舜历长。侧闻行殿帐，多集上书囊。"
  },
  {
    "title": "木兰花令·沉水香消人悄悄",
    "author": "李清照",
    "dynasty": "宋代",
    "content": "沉水香消人悄悄，楼上朝来寒料峭。春生南浦水微波，雪满东山风未扫。金樽莫诉连壶倒，卷起重帘留晚照。为君欲去更凭栏，人意不如山色好。"
  },
  {
    "title": "陋室铭",
    "author": "刘禹锡",
    "dynasty": "唐代",
    "content": "　　山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？"
  },
  {
    "title": "酬乐天扬州初逢席上见赠",
    "author": "刘禹锡",
    "dynasty": "唐代",
    "content": "巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。"
  },
  {
    "title": "秋词二首·其一",
    "author": "刘禹锡",
    "dynasty": "唐代",
    "content": "自古逢秋悲寂寥，我言秋日胜春朝。晴空一鹤排云上，便引诗情到碧霄。"
  },
  {
    "title": "望洞庭",
    "author": "刘禹锡",
    "dynasty": "唐代",
    "content": "湖光秋月两相和，潭面无风镜未磨。遥望洞庭山水翠，白银盘里一青螺。"
  },
  {
    "title": "浪淘沙·其一",
    "author": "刘禹锡",
    "dynasty": "唐代",
    "content": "九曲黄河万里沙，浪淘风簸自天涯。如今直上银河去，同到牵牛织女家。"
  },
  {
    "title": "乌衣巷",
    "author": "刘禹锡",
    "dynasty": "唐代",
    "content": "朱雀桥边野草花，乌衣巷口夕阳斜。旧时王谢堂前燕，飞入寻常百姓家。"
  },
  {
    "title": "竹枝词二首·其一",
    "author": "黄庭坚",
    "dynasty": "宋代",
    "content": "浮云一百八盘萦，落日四十八渡明。鬼门关外莫言远，四海一家皆弟兄。"
  },
  {
    "title": "西塞山怀古",
    "author": "刘禹锡",
    "dynasty": "唐代",
    "content": "王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。"
  },
  {
    "title": "金陵五题·石头城",
    "author": "刘禹锡",
    "dynasty": "唐代",
    "content": "山围故国周遭在，潮打空城寂寞回。淮水东边旧时月，夜深还过女墙来。"
  },
  {
    "title": "竹枝词·山桃红花满上头",
    "author": "刘禹锡",
    "dynasty": "唐代",
    "content": "山桃红花满上头，蜀江春水拍山流。花红易衰似郎意，水流无限似侬愁。"
  },
  {
    "title": "酬乐天咏老见示",
    "author": "刘禹锡",
    "dynasty": "唐代",
    "content": "人谁不顾老，老去有谁怜。身瘦带频减，发稀冠自偏。废书缘惜眼，多灸为随年。经事还谙事，阅人如阅川。细思皆幸矣，下此便翛然。莫道桑榆晚，为霞尚满天。"
  },
  {
    "title": "再游玄都观",
    "author": "刘禹锡",
    "dynasty": "唐代",
    "content": "百亩庭中半是苔，桃花净尽菜花开。种桃道士归何处，前度刘郎今又来。"
  },
  {
    "title": "秋风引",
    "author": "刘禹锡",
    "dynasty": "唐代",
    "content": "何处秋风至？萧萧送雁群。朝来入庭树，孤客最先闻。"
  },
  {
    "title": "元和十年自朗州至京戏赠看花诸君子",
    "author": "刘禹锡",
    "dynasty": "唐代",
    "content": "紫陌红尘拂面来，无人不道看花回。玄都观里桃千树，尽是刘郎去后栽。"
  },
  {
    "title": "浪淘沙·其八",
    "author": "刘禹锡",
    "dynasty": "唐代",
    "content": "莫道谗言如浪深，莫言迁客似沙沉。千淘万漉虽辛苦，吹尽狂沙始到金。"
  },
  {
    "title": "和乐天春词",
    "author": "刘禹锡",
    "dynasty": "唐代",
    "content": "新妆宜面下朱楼，深锁春光一院愁。行到中庭数花朵，蜻蜓飞上玉搔头。"
  },
  {
    "title": "蜀先主庙",
    "author": "刘禹锡",
    "dynasty": "唐代",
    "content": "天地英雄气，千秋尚凛然。势分三足鼎，业复五铢钱。得相能开国，生儿不象贤。凄凉蜀故妓，来舞魏宫前。"
  },
  {
    "title": "潇湘神·斑竹枝",
    "author": "刘禹锡",
    "dynasty": "唐代",
    "content": "斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。"
  },
  {
    "title": "杨柳枝",
    "author": "温庭筠",
    "dynasty": "唐代",
    "content": "御柳如丝映九重，凤凰窗映绣芙蓉。景阳楼畔千条路，一面新妆待晓风。"
  },
  {
    "title": "浪淘沙·其三",
    "author": "刘禹锡",
    "dynasty": "唐代",
    "content": "汴水东流虎眼文，清淮晓色鸭头春。君看渡口淘沙处，渡却人间多少人。"
  },
  {
    "title": "浪淘沙·其七",
    "author": "刘禹锡",
    "dynasty": "唐代",
    "content": "八月涛声吼地来，头高数丈触山回。须臾却入海门去，卷起沙堆似雪堆。"
  },
  {
    "title": "竹枝词二首·其二",
    "author": "刘禹锡",
    "dynasty": "唐代",
    "content": "楚水巴山江雨多，巴人能唱本乡歌。今朝北客思归去，回入纥那披绿罗。"
  },
  {
    "title": "竹枝词九首",
    "author": "刘禹锡",
    "dynasty": "唐代",
    "content": "四方之歌，异音而同乐。岁正月，余来建平，里中儿联歌《竹枝》，吹短笛，击鼓以赴节。歌者扬袂睢舞，以曲多为贤。聆其音，中黄钟之羽，其卒章激讦如吴声，虽伧儜不可分，而含思宛转，有《淇奥》之艳。昔屈原居沅湘间，其民迎神，词多鄙陋，乃为作《九歌》，到于今荆楚鼓舞之。故余亦作《竹枝词》九篇，俾善歌者飏之，附于末，后之聆巴歈，知变风之自焉。白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，家住成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。"
  },
  {
    "title": "叹水别白二十二",
    "author": "刘禹锡",
    "dynasty": "唐代",
    "content": "水。至清，尽美。从一勺，至千里。利人利物，时行时止。道性净皆然，交情淡如此。君游金谷堤上，我在石渠署里。两心相忆似流波，潺湲日夜无穷已。"
  },
  {
    "title": "始闻秋风",
    "author": "刘禹锡",
    "dynasty": "唐代",
    "content": "昔看黄菊与君别，今听玄蝉我却回。五夜飕飗枕前觉，一年颜状镜中来。马思边草拳毛动，雕眄青云睡眼开。天地肃清堪四望，为君扶病上高台。"
  },
  {
    "title": "视刀环歌",
    "author": "刘禹锡",
    "dynasty": "唐代",
    "content": "常恨言语浅，不如人意深。今朝两相视，脉脉万重心。"
  },
  {
    "title": "忆江南·春去也",
    "author": "刘禹锡",
    "dynasty": "唐代",
    "content": "春去也，多谢洛城人。弱柳从风疑举袂，丛兰裛露似沾巾。独坐亦含嚬。春去也，共惜艳阳年。犹有桃花流水上，无辞竹叶醉尊前。惟待见青天。"
  },
  {
    "title": "杨柳枝词九首·其一",
    "author": "刘禹锡",
    "dynasty": "唐代",
    "content": "塞北梅花羌笛吹，淮南桂树小山词。请君莫奏前朝曲，听唱新翻杨柳枝。"
  },
  {
    "title": "竹枝词九首·其九",
    "author": "刘禹锡",
    "dynasty": "唐代",
    "content": "山上层层桃李花，云间烟火是人家。银钏金钗来负水，长刀短笠去烧畲。"
  },
  {
    "title": "乐天见示伤微之敦诗晦叔三君子皆有深分因成是诗以寄",
    "author": "刘禹锡",
    "dynasty": "唐代",
    "content": "吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让后波。万古到今同此恨，闻琴泪尽欲如何。"
  },
  {
    "title": "八月十五夜桃源玩月",
    "author": "刘禹锡",
    "dynasty": "唐代",
    "content": "尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。"
  },
  {
    "title": "望夫山",
    "author": "刘禹锡",
    "dynasty": "唐代",
    "content": "终日望夫夫不归，化为孤石苦相思。望来已是几千载，只似当时初望时。"
  },
  {
    "title": "汉寿城春望",
    "author": "刘禹锡",
    "dynasty": "唐代",
    "content": "汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。"
  },
  {
    "title": "浪淘沙·其二",
    "author": "刘禹锡",
    "dynasty": "唐代",
    "content": "洛水桥边春日斜，碧流清浅见琼砂。无端陌上狂风疾，惊起鸳鸯出浪花。"
  },
  {
    "title": "八月十五日夜玩月",
    "author": "刘禹锡",
    "dynasty": "唐代",
    "content": "天将今夜月，一遍洗寰瀛。暑退九霄净，秋澄万景清。星辰让光彩，风露发晶英。能变人间世，翛然是玉京。"
  },
  {
    "title": "杨柳枝词九首",
    "author": "刘禹锡",
    "dynasty": "唐代",
    "content": "塞北梅花羌笛吹，淮南桂树小山词。请君莫奏前朝曲，听唱新翻杨柳枝。南陌东城春早时，相逢何处不依依？桃红李白皆夸好，须得垂杨相发挥。凤阙轻遮翡翠帏，龙池遥望麴尘丝。御沟春水相晖映，狂杀长安少年儿。金谷园中莺乱飞，铜驼陌上好风吹。城东桃李须臾尽，争似垂杨无限时？花萼楼前初种时，美人楼上斗腰支。如今抛掷长街里，露叶如啼欲恨谁？炀帝行宫汴水滨，数株残柳不胜春。晚来风起花如雪，飞入宫墙不见人。御陌青门拂地垂，千条金缕万条丝。如今绾作同心结，将赠行人知不知？城外春风吹酒旗，行人挥袂日西时。长安陌上无穷树，唯有垂杨绾别离。轻盈袅娜占年华，舞榭妆楼处处遮。春尽絮飞留不得，随风好去落谁家？"
  },
  {
    "title": "岁夜咏怀",
    "author": "刘禹锡",
    "dynasty": "唐代",
    "content": "弥年不得意，新岁又如何？念昔同游者，而今有几多？以闲为自在，将寿补蹉跎。春色无情故，幽居亦见过。"
  },
  {
    "title": "金陵五题·并序",
    "author": "刘禹锡",
    "dynasty": "唐代",
    "content": "余少为江南客，而未游秣陵，尝有遗恨。后为历阳守，跂而望之。适有客以《金陵五题》相示，逌尔生思，欻然有得。他日友人白乐天掉头苦吟，叹赏良久，且曰《石头》诗云“潮打空城寂寞回”，吾知后之诗人，不复措词矣。余四咏虽不及此，亦不孤乐天之言耳。石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。"
  },
  {
    "title": "赠李司空妓",
    "author": "刘禹锡",
    "dynasty": "唐代",
    "content": "高髻云鬟宫样妆，春风一曲杜韦娘。司空见惯浑闲事，断尽苏州刺史肠。"
  },
  {
    "title": "踏歌词四首·其一",
    "author": "刘禹锡",
    "dynasty": "唐代",
    "content": "春江月出大堤平，堤上女郎连袂行。唱尽新词欢不见，红霞映树鹧鸪鸣。"
  },
  {
    "title": "昼居池上亭独吟",
    "author": "刘禹锡",
    "dynasty": "唐代",
    "content": "日午树阴正，独吟池上亭。静看蜂教诲，闲想鹤仪形。法酒调神气，清琴入性灵。浩然机已息，几杖复何铭。"
  },
  {
    "title": "酬元九侍御赠璧竹鞭长句",
    "author": "刘禹锡",
    "dynasty": "唐代",
    "content": "碧玉孤根生在林，美人相赠比双金。初开郢客缄封后，想见巴山冰雪深。多节本怀端直性，露青犹有岁寒心。何时策马同归去，关树扶疏敲镫吟。"
  },
  {
    "title": "竹枝词九首·其七",
    "author": "刘禹锡",
    "dynasty": "唐代",
    "content": "瞿塘嘈嘈十二滩，人言道路古来难。长恨人心不如水，等闲平地起波澜。"
  },
  {
    "title": "秋日题窦员外崇德里新居",
    "author": "刘禹锡",
    "dynasty": "唐代",
    "content": "长爱街西风景闲，到君居处暂开颜。清光门外一渠水，秋色墙头数点山。疏种碧松通月朗，多栽红药待春还。莫言堆案无馀地，认得诗人在此间。"
  },
  {
    "title": "聚蚊谣",
    "author": "刘禹锡",
    "dynasty": "唐代",
    "content": "沉沉夏夜兰堂开，飞蚊伺暗声如雷。嘈然歘起初骇听，殷殷若自南山来。喧腾鼓舞喜昏黑，昧者不分聪者惑。露华滴沥月上天，利觜迎人看不得。我躯七尺尔如芒，我孤尔众能我伤。天生有时不可遏，为尔设幄潜匡床。清商一来秋日晓，羞尔微形饲丹鸟。"
  },
  {
    "title": "听旧宫中乐人穆氏唱歌",
    "author": "刘禹锡",
    "dynasty": "唐代",
    "content": "曾随织女渡天河，记得云间第一歌。休唱贞元供奉曲，当时朝士已无多。"
  },
  {
    "title": "浪淘沙·其六",
    "author": "刘禹锡",
    "dynasty": "唐代",
    "content": "日照澄洲江雾开，淘金女伴满江隈。美人首饰侯王印，尽是沙中浪底来。"
  },
  {
    "title": "思黯南墅赏牡丹",
    "author": "刘禹锡",
    "dynasty": "唐代",
    "content": "偶然相遇人间世，合在增城阿姥家。有此倾城好颜色，天教晚发赛诸花。"
  },
  {
    "title": "堤上行三首",
    "author": "刘禹锡",
    "dynasty": "唐代",
    "content": "酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。桃叶传情竹枝怨，水流无限月明多。春堤缭绕水徘徊，酒舍旗亭次第开。日晚出帘招估客，轲峨大艑落帆来。"
  },
  {
    "title": "送曹璩归越中旧隐诗",
    "author": "刘禹锡",
    "dynasty": "唐代",
    "content": "行尽潇湘万里余，少逢知己忆吾庐。数间茅屋闲临水，一盏秋灯夜读书。地远何当随计吏，策成终自诣公车。剡中若问连州事，唯有千山画不如。"
  },
  {
    "title": "插田歌",
    "author": "刘禹锡",
    "dynasty": "唐代",
    "content": "　　连州城下，俯接村墟。偶登郡楼，适有所感，遂书其事为俚歌，以俟采诗者。　　冈头花草齐，燕子东西飞。田塍望如线，白水光参差。农妇白纻裙，农夫绿蓑衣。齐唱田中歌，嘤伫如竹枝。但闻怨响音，不辨俚语词。时时一大笑，此必相嘲嗤。水平苗漠漠，烟火生墟落。黄犬往复还，赤鸡鸣且啄。路旁谁家郎？乌帽衫袖长。自言上计吏，年初离帝乡。田夫语计吏：“君家侬定谙。一来长安罢，眼大不相参。”计吏笑致辞：“长安真大处。省门高轲峨，侬入无度数。昨来补卫士，唯用筒竹布。君看二三年，我作官人去。”"
  },
  {
    "title": "经檀道济故垒",
    "author": "刘禹锡",
    "dynasty": "唐代",
    "content": "万里长城坏，荒营野草秋。秣陵多士女，犹唱白符鸠。"
  },
  {
    "title": "白鹭儿",
    "author": "刘禹锡",
    "dynasty": "唐代",
    "content": "白鹭儿，最高格。毛衣新成雪不敌，众禽喧呼独凝寂。孤眠芊芊草，久立潺潺石。前山正无云，飞去入遥碧。"
  },
  {
    "title": "浪淘沙·其四",
    "author": "刘禹锡",
    "dynasty": "唐代",
    "content": "鹦鹉洲头浪飐沙，青楼春望日将斜。衔泥燕子争归舍，独自狂夫不忆家。"
  },
  {
    "title": "与歌者何戡",
    "author": "刘禹锡",
    "dynasty": "唐代",
    "content": "二十余年别帝京，重闻天乐不胜情。旧人唯有何戡在，更与殷勤唱渭城。"
  },
  {
    "title": "踏歌词四首·其三",
    "author": "刘禹锡",
    "dynasty": "唐代",
    "content": "新词宛转递相传，振袖倾鬟风露前。月落乌啼云雨散，游童陌上拾花钿。"
  },
  {
    "title": "再授连州至衡阳酬柳柳州赠别",
    "author": "刘禹锡",
    "dynasty": "唐代",
    "content": "去国十年同赴召，渡湘千里又分歧。重临事异黄丞相，三黜名惭柳士师。归目并随回雁尽，愁肠正遇断猿时。桂江东过连山下，相望长吟有所思。"
  },
  {
    "title": "杏园花下酬乐天见赠",
    "author": "刘禹锡",
    "dynasty": "唐代",
    "content": "二十馀年作逐臣，归来还见曲江春。游人莫笑白头醉，老醉花间有几人。"
  },
  {
    "title": "元日感怀",
    "author": "刘禹锡",
    "dynasty": "唐代",
    "content": "振蛰春潜至，湘南人未归。身加一日长，心觉去年非。燎火委虚烬，儿童炫彩衣。异乡无旧识，车马到门稀。"
  },
  {
    "title": "昏镜词",
    "author": "刘禹锡",
    "dynasty": "唐代",
    "content": "镜之工列十镜于贾奁，发奁而视，其一皎如，其九雾如。或曰：“良苦之不侔甚矣。”工解颐谢曰：“非不能尽良也，盖贾之意，唯售是念，今来市者，必历鉴周睐，求与己宜。彼皎者不能隐芒杪之瑕，非美容不合，是用什一其数也。”予感之，作《昏镜词》。昏镜非美金，漠然丧其晶。陋容多自欺，谓若他镜明。瑕疵自不见，妍态随意生。一日四五照，自言美倾城。饰带以纹绣，装匣以琼瑛。秦宫岂不重，非适乃为轻。"
  },
  {
    "title": "和令狐相公别牡丹",
    "author": "刘禹锡",
    "dynasty": "唐代",
    "content": "平章宅里一栏花，临到开时不在家。莫道两京非远别，春明门外即天涯。"
  },
  {
    "title": "更衣曲",
    "author": "刘禹锡",
    "dynasty": "唐代",
    "content": "博山炯炯吐香雾，红烛引至更衣处。夜如何其夜漫漫，邻鸡未鸣寒雁度。庭前雪压松桂丛，廊下点点悬纱笼。满堂醉客争笑语，嘈囋琵琶青幕中。"
  },
  {
    "title": "庭竹",
    "author": "刘禹锡",
    "dynasty": "唐代",
    "content": "露涤铅粉节，风摇青玉枝。依依似君子，无地不相宜。"
  },
  {
    "title": "福先寺雪中酬别乐天",
    "author": "刘禹锡",
    "dynasty": "唐代",
    "content": "龙门宾客会龙宫，东去旌旗驻上东。二八笙歌云幕下，三千世界雪花中。离堂未暗排红烛，别曲含凄飏晚风。才子从今一分散，便将诗咏向吴侬。"
  },
  {
    "title": "监祠夕月坛书事（其礼用昼）",
    "author": "刘禹锡",
    "dynasty": "唐代",
    "content": "西皞司分昼夜平，羲和停午太阴生。铿锵揖让秋光里，观者如云出凤城。"
  },
  {
    "title": "浪淘沙·其五",
    "author": "刘禹锡",
    "dynasty": "唐代",
    "content": "濯锦江边两岸花，春风吹浪正淘沙。女郎剪下鸳鸯锦，将向中流匹晚霞。"
  },
  {
    "title": "浪淘沙·其九",
    "author": "刘禹锡",
    "dynasty": "唐代",
    "content": "流水淘沙不暂停，前波未灭后波生。令人忽忆潇湘渚，回唱迎神三两声。"
  },
  {
    "title": "伤愚溪三首",
    "author": "刘禹锡",
    "dynasty": "唐代",
    "content": "故人柳子厚之谪永州，得胜地，结茅树蔬，为沼沚，为台榭，目曰愚溪。柳子没三年，有僧游零陵，告余曰：“愚溪无复曩时矣！”一闻僧言，悲不能自胜，遂以所闻为七言以寄恨。溪水悠悠春自来，草堂无主燕飞回。隔帘唯见中庭草，一树山榴依旧开。草圣数行留坏壁，木奴千树属邻家。唯见里门通德榜，残阳寂寞出樵车。柳门竹巷依依在，野草青苔日日多。纵有邻人解吹笛，山阳旧侣更谁过？"
  },
  {
    "title": "月夜忆乐天兼寄微之",
    "author": "刘禹锡",
    "dynasty": "唐代",
    "content": "今宵帝城月，一望雪相似。遥想洛阳城，清光正如此。知君当此夕，亦望镜湖水。展转相忆心，月明千万里。"
  },
  {
    "title": "同乐天登栖灵寺塔",
    "author": "刘禹锡",
    "dynasty": "唐代",
    "content": "步步相携不觉难，九层云外倚阑干。忽然笑语半天上，无限游人举眼看。"
  },
  {
    "title": "竹枝词九首·其一",
    "author": "刘禹锡",
    "dynasty": "唐代",
    "content": "白帝城头春草生，白盐山下蜀江清。南人上来歌一曲，北人莫上动乡情。"
  },
  {
    "title": "竹枝词九首其八",
    "author": "刘禹锡",
    "dynasty": "唐代",
    "content": "巫峡苍苍烟雨时，清猿啼在最高枝。个里愁人肠自断，由来不是此声悲。"
  },
  {
    "title": "踏歌词四首·其四",
    "author": "刘禹锡",
    "dynasty": "唐代",
    "content": "日暮江头闻竹枝，南人行乐北人悲。自从雪里唱新曲，直到三春花尽时。"
  },
  {
    "title": "尝茶",
    "author": "刘禹锡",
    "dynasty": "唐代",
    "content": "生拍芳丛鹰觜芽，老郎封寄谪仙家。今宵更有湘江月，照出菲菲满碗花。"
  },
  {
    "title": "竹枝词九首·其三",
    "author": "刘禹锡",
    "dynasty": "唐代",
    "content": "江上朱楼新雨晴，瀼西春水縠文生。桥东桥西好杨柳，人来人去唱歌行。"
  },
  {
    "title": "荆门道怀古",
    "author": "刘禹锡",
    "dynasty": "唐代",
    "content": "南国山川旧帝畿，宋台梁馆尚依稀。马嘶古道行人歇，麦秀空城野雉飞。风吹落叶填宫井，火入荒陵化宝衣。徒使词臣庾开府，咸阳终日苦思归。"
  },
  {
    "title": "竹枝",
    "author": "刘禹锡",
    "dynasty": "唐代",
    "content": "日出三竿春雾消，江头蜀客驻兰桡。凭寄狂夫书一纸，家住成都万里桥。"
  },
  {
    "title": "伤桃源薛道士",
    "author": "刘禹锡",
    "dynasty": "唐代",
    "content": "坛边松在鹤巢空，白鹿闲行旧径中。手植红桃千树发，满山无主任春风。"
  },
  {
    "title": "贾客词",
    "author": "刘禹锡",
    "dynasty": "唐代",
    "content": "五方之贾，以财相雄，而盐贾尤炽。或曰：“贾雄则农伤。”予感之，作是词。贾客无定游，所游唯利并。眩俗杂良苦，乘时知重轻。心计析秋毫，捶钩侔悬衡。锥刀既无弃，转化日已盈。徼福祷波神，施财游化城。妻约雕金钏，女垂贯珠缨。高赀比封君，奇货通幸卿。趋时鸷鸟思，藏镪盘龙形。大艑浮通川，高楼次旗亭。行止皆有乐，关梁似无征。农夫何为者，辛苦事寒耕。"
  },
  {
    "title": "柳花词三首",
    "author": "刘禹锡",
    "dynasty": "唐代",
    "content": "开从绿条上，散逐香风远。故取花落时，悠扬占春晚。轻飞不假风，轻落不委地。撩乱舞晴空，发人无限思。晴天闇闇雪，来送青春暮。无意似多情，千家万家去。"
  },
  {
    "title": "洞庭秋月行",
    "author": "刘禹锡",
    "dynasty": "唐代",
    "content": "洞庭秋月生湖心，层波万顷如熔金。孤轮徐转光不定，游气濛濛隔寒镜。是时白露三秋中，湖平月上天地空。岳阳楼头暮角绝，荡漾已过君山东。山城苍苍夜寂寂，水月逶迤绕城白。荡桨巴童歌竹枝，连樯估客吹羌笛。势高夜久阴力全，金气肃肃开星躔。浮云野马归四裔，遥望星斗当中天。天鸡相呼曙霞出，敛影含光让朝日。日出喧喧人不闲，夜来清景非人间。"
  },
  {
    "title": "潇湘神",
    "author": "刘禹锡",
    "dynasty": "唐代",
    "content": "湘水流，湘水流，九疑云物至今愁。若问二妃何处所，零陵芳草露中秋。斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。"
  },
  {
    "title": "重至衡阳伤柳仪曹",
    "author": "刘禹锡",
    "dynasty": "唐代",
    "content": "忆昨与故人，湘江岸头别。我马映林嘶，君帆转山灭。马嘶循古道，帆灭如流电。千里江蓠春，故人今不见。"
  },
  {
    "title": "秋声赋",
    "author": "欧阳修",
    "dynasty": "宋代",
    "content": "　　欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。余谓童子：“此何声也？汝出视之。”童子曰：“星月皎洁，明河在天，四无人声，声在树间。”　　余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。” 　　“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！”　　童子莫对，垂头而睡。但闻四壁虫声唧唧，如助予之叹息。"
  },
  {
    "title": "竹枝词九首·其五",
    "author": "刘禹锡",
    "dynasty": "唐代",
    "content": "两岸山花似雪开，家家春酒满银杯。昭君坊中多女伴，永安宫外踏青来。"
  },
  {
    "title": "秋日送客至潜水驿",
    "author": "刘禹锡",
    "dynasty": "唐代",
    "content": "候吏立沙际，田家连竹溪。枫林社日鼓，茅屋午时鸡。鹊噪晚禾地，蝶飞秋草畦。驿楼宫树近，疲马再三嘶。"
  },
  {
    "title": "咏红柿子",
    "author": "刘禹锡",
    "dynasty": "唐代",
    "content": "晓连星影出，晚带日光悬。本因遗采掇，翻自保天年。"
  },
  {
    "title": "竞渡曲",
    "author": "刘禹锡",
    "dynasty": "唐代",
    "content": "竞渡始于武陵。及今举楫而相和之，其音咸呼云：“何在？”斯招屈之意。事见《图经》。沅江五月平堤流，邑人相将浮彩舟。灵均何年歌已矣，哀谣振楫从此起。杨桴击节雷阗阗，乱流齐进声轰然。蛟龙得雨鬐鬣动，螮蝀饮河形影联。刺史临流褰翠帏，揭竿命爵分雄雌。先鸣馀勇争鼓舞，未至衔枚颜色沮。百胜本自有前期，一飞由来无定所。风俗如狂重此时，纵观云委江之湄。彩旂夹岸照蛟室，罗袜凌波呈水嬉。曲终人散空愁暮，招屈亭前水东注。"
  },
  {
    "title": "九日登高",
    "author": "王昌龄",
    "dynasty": "唐代",
    "content": "青山远近带皇州，霁景重阳上北楼。雨歇亭皋仙菊润，霜飞天苑御梨秋。茱萸插鬓花宜寿，翡翠横钗舞作愁。谩说陶潜篱下醉，何曾得见此风流。"
  },
  {
    "title": "潇湘神·湘水流",
    "author": "刘禹锡",
    "dynasty": "唐代",
    "content": "湘水流，湘水流，九疑云物至今愁。若问二妃何处所，零陵芳草露中秋。"
  },
  {
    "title": "竹枝词九首·其六",
    "author": "刘禹锡",
    "dynasty": "唐代",
    "content": "城西门前滟滪堆，年年波浪不能摧。懊恼人心不如石，少时东去复西来。"
  },
  {
    "title": "缺题",
    "author": "刘禹锡",
    "dynasty": "唐代",
    "content": "故人日已远，窗下尘满琴。坐对一樽酒，恨多无力斟。幕疏萤色迥，露重月华深。万境与群籁，此时情岂任。"
  },
  {
    "title": "和仆射牛相公寓言二首",
    "author": "刘禹锡",
    "dynasty": "唐代",
    "content": "两度竿头立定夸，回眸举袖拂青霞。尽抛今日贵人样，复振前朝名相家。御史定来休直宿，尚书依旧趁参衙。具瞻尊重诚无敌，犹忆洛阳千树花。心如止水鉴常明，见尽人间万物情。雕鹗腾空犹逞俊，骅骝啮足自无惊。时来未觉权为祟，贵了方知退是荣。只恐重重世缘在，事须三度副苍生。"
  },
  {
    "title": "泰娘歌",
    "author": "刘禹锡",
    "dynasty": "唐代",
    "content": "泰娘家本阊门西，门前绿水环金堤。有时妆成好天气，走上皋桥折花戏。风流太守韦尚书，路傍忽见停隼旟。斗量明珠鸟传意，绀幰迎入专城居。长鬟如云衣似雾，锦茵罗荐承轻步。舞学惊鸿水榭春，歌传上客兰堂暮。从郎西入帝城中，贵游簪组香帘栊。低鬟缓视抱明月，纤指破拨生胡风。繁华一旦有消歇，题剑无光履声绝。洛阳旧宅生草莱，杜陵萧萧松柏哀。妆奁虫网厚如茧，博山炉侧倾寒灰。蕲州刺史张公子，白马新到铜驼里。自言买笑掷黄金，月堕云中从此始。安知鵩鸟座隅飞，寂寞旅魂招不归。秦嘉镜有前时结，韩寿香销故箧衣。山城少人江水碧，断雁哀猿风雨夕。朱弦已绝为知音，云鬓未秋私自惜。举目风烟非旧时，梦寻归路多参差。如何将此千行泪，更洒湘江斑竹枝。"
  },
  {
    "title": "无题·相见时难别亦难",
    "author": "李商隐",
    "dynasty": "唐代",
    "content": "相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。"
  },
  {
    "title": "锦瑟",
    "author": "李商隐",
    "dynasty": "唐代",
    "content": "锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。"
  },
  {
    "title": "夜雨寄北",
    "author": "李商隐",
    "dynasty": "唐代",
    "content": "君问归期未有期，巴山夜雨涨秋池。何当共剪西窗烛，却话巴山夜雨时。"
  },
  {
    "title": "嫦娥",
    "author": "李商隐",
    "dynasty": "唐代",
    "content": "云母屏风烛影深，长河渐落晓星沉。嫦娥应悔偷灵药，碧海青天夜夜心。"
  },
  {
    "title": "无题二首·其一",
    "author": "李商隐",
    "dynasty": "唐代",
    "content": "昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。"
  },
  {
    "title": "贾生",
    "author": "王安石",
    "dynasty": "宋代",
    "content": "一时谋议略施行，谁道君王薄贾生。爵位自高言尽废，古来何啻万公卿。"
  },
  {
    "title": "无题·重帏深下莫愁堂",
    "author": "李商隐",
    "dynasty": "唐代",
    "content": "重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。"
  },
  {
    "title": "霜月",
    "author": "李商隐",
    "dynasty": "唐代",
    "content": "初闻征雁已无蝉，百尺楼高水接天。青女素娥俱耐冷，月中霜里斗婵娟。"
  },
  {
    "title": "马嵬·其二",
    "author": "李商隐",
    "dynasty": "唐代",
    "content": "海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。"
  },
  {
    "title": "无题·飒飒东风细雨来",
    "author": "李商隐",
    "dynasty": "唐代",
    "content": "飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！"
  },
  {
    "title": "宿骆氏亭寄怀崔雍崔衮",
    "author": "李商隐",
    "dynasty": "唐代",
    "content": "竹坞无尘水槛清，相思迢递隔重城。秋阴不散霜飞晚，留得枯荷听雨声。"
  },
  {
    "title": "赠荷花",
    "author": "李商隐",
    "dynasty": "唐代",
    "content": "世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。"
  },
  {
    "title": "无题二首",
    "author": "李商隐",
    "dynasty": "唐代",
    "content": "八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。幽人不倦赏，秋暑贵招邀。竹碧转怅望，池清尤寂寥。露花终裛湿，风蝶强娇饶。此地如携手，兼君不自聊。"
  },
  {
    "title": "暮秋独游曲江",
    "author": "李商隐",
    "dynasty": "唐代",
    "content": "荷叶生时春恨生，荷叶枯时秋恨成。深知身在情长在，怅望江头江水声。"
  },
  {
    "title": "无题·来是空言去绝踪",
    "author": "李商隐",
    "dynasty": "唐代",
    "content": "来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！"
  },
  {
    "title": "晚晴",
    "author": "李商隐",
    "dynasty": "唐代",
    "content": "深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。"
  },
  {
    "title": "无题·八岁偷照镜",
    "author": "李商隐",
    "dynasty": "唐代",
    "content": "八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。"
  },
  {
    "title": "安定城楼",
    "author": "李商隐",
    "dynasty": "唐代",
    "content": "迢递高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鹓雏竟未休。"
  },
  {
    "title": "北青萝",
    "author": "李商隐",
    "dynasty": "唐代",
    "content": "残阳西入崦，茅屋访孤僧。落叶人何在，寒云路几层。独敲初夜磬，闲倚一枝藤。世界微尘里，吾宁爱与憎。"
  },
  {
    "title": "忆梅",
    "author": "李商隐",
    "dynasty": "唐代",
    "content": "定定住天涯，依依向物华。寒梅最堪恨，常作去年花。"
  },
  {
    "title": "代赠二首",
    "author": "李商隐",
    "dynasty": "唐代",
    "content": "楼上黄昏欲望休，玉梯横绝月如钩。芭蕉不展丁香结，同向春风各自愁。东南日出照高楼，楼上离人唱石州。总把春山扫眉黛，不知供得几多愁？"
  },
  {
    "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外",
    "author": "李商隐",
    "dynasty": "唐代",
    "content": "十岁裁诗走马成，冷灰残烛动离情。桐花万里丹山路，雏凤清于老凤声。剑栈风樯各苦辛，别时冰雪到时春。为凭何逊休联句，瘦尽东阳姓沈人。"
  },
  {
    "title": "端居",
    "author": "李商隐",
    "dynasty": "唐代",
    "content": "远书归梦两悠悠，只有空床敌素秋。阶下青苔与红树，雨中寥落月中愁。"
  },
  {
    "title": "瑶池",
    "author": "李商隐",
    "dynasty": "唐代",
    "content": "瑶池阿母绮窗开，黄竹歌声动地哀。八骏日行三万里，穆王何事不重来。"
  },
  {
    "title": "为有",
    "author": "李商隐",
    "dynasty": "唐代",
    "content": "为有云屏无限娇，凤城寒尽怕春宵。无端嫁得金龟婿，辜负香衾事早朝。"
  },
  {
    "title": "隋宫",
    "author": "李商隐",
    "dynasty": "唐代",
    "content": "乘兴南游不戒严，九重谁省谏书函。春风举国裁宫锦，半作障泥半作帆。"
  },
  {
    "title": "花下醉",
    "author": "李商隐",
    "dynasty": "唐代",
    "content": "寻芳不觉醉流霞，倚树沉眠日已斜。客散酒醒深夜后，更持红烛赏残花。"
  },
  {
    "title": "无题·凤尾香罗薄几重",
    "author": "李商隐",
    "dynasty": "唐代",
    "content": "凤尾香罗薄几重，碧文圆顶夜深缝。扇裁月魄羞难掩，车走雷声语未通。曾是寂寥金烬暗，断无消息石榴红。斑骓只系垂杨岸，何处西南任好风。"
  },
  {
    "title": "天涯",
    "author": "李商隐",
    "dynasty": "唐代",
    "content": "春日在天涯，天涯日又斜。莺啼如有泪，为湿最高花。"
  },
  {
    "title": "风雨",
    "author": "李商隐",
    "dynasty": "唐代",
    "content": "凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。"
  },
  {
    "title": "春日寄怀",
    "author": "李商隐",
    "dynasty": "唐代",
    "content": "世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。"
  },
  {
    "title": "日日",
    "author": "李商隐",
    "dynasty": "唐代",
    "content": "日日春光斗日光，山城斜路杏花香。几时心绪浑无事，得及游丝百尺长。"
  },
  {
    "title": "无题四首",
    "author": "李商隐",
    "dynasty": "唐代",
    "content": "来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖后同墙看。归来展转到五更，梁间燕子闻长叹。"
  },
  {
    "title": "北齐二首",
    "author": "李商隐",
    "dynasty": "唐代",
    "content": "一笑相倾国便亡，何劳荆棘始堪伤。小怜玉体横陈夜，已报周师入晋阳。巧笑知堪敌万几，倾城最在著戎衣。晋阳已陷休回顾，更请君王猎一围。"
  },
  {
    "title": "凉思",
    "author": "李商隐",
    "dynasty": "唐代",
    "content": "客去波平槛，蝉休露满枝。永怀当此节，倚立自移时。北斗兼春远，南陵寓使迟。天涯占梦数，疑误有新知。"
  },
  {
    "title": "板桥晓别",
    "author": "李商隐",
    "dynasty": "唐代",
    "content": "回望高城落晓河，长亭窗户压微波。水仙欲上鲤鱼去，一夜芙蓉红泪多。"
  },
  {
    "title": "马嵬二首",
    "author": "李商隐",
    "dynasty": "唐代",
    "content": "冀马燕犀动地来，自埋红粉自成灰。君王若道能倾国，玉辇何由过马嵬。海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。"
  },
  {
    "title": "杜工部蜀中离席",
    "author": "李商隐",
    "dynasty": "唐代",
    "content": "人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。"
  },
  {
    "title": "滞雨",
    "author": "李商隐",
    "dynasty": "唐代",
    "content": "滞雨长安夜，残灯独客愁。故乡云水地，归梦不宜秋。"
  },
  {
    "title": "辛未七夕",
    "author": "李商隐",
    "dynasty": "唐代",
    "content": "恐是仙家好别离，故教迢递作佳期。由来碧落银河畔，可要金风玉露时。清漏渐移相望久，微云未接过来迟。岂能无意酬乌鹊，惟与蜘蛛乞巧丝。"
  },
  {
    "title": "夕阳楼",
    "author": "李商隐",
    "dynasty": "唐代",
    "content": "在荥阳，是所知今遂宁萧侍郎牧荥阳日作矣。花明柳暗绕天愁，上尽重城更上楼。欲问孤鸿向何处？不知身世自悠悠。"
  },
  {
    "title": "流莺",
    "author": "李商隐",
    "dynasty": "唐代",
    "content": "流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。"
  },
  {
    "title": "题小松",
    "author": "李商隐",
    "dynasty": "唐代",
    "content": "怜君孤秀植庭中，细叶轻阴满座风。桃李盛时虽寂寞，雪霜多后始青葱。一年几变枯荣事，百尺方资柱石功。为谢西园车马客，定悲摇落尽成空。"
  },
  {
    "title": "石榴",
    "author": "李商隐",
    "dynasty": "唐代",
    "content": "榴枝婀娜榴实繁，榴膜轻明榴子鲜。可羡瑶池碧桃树，碧桃红颊一千年。"
  },
  {
    "title": "樱桃花下",
    "author": "李商隐",
    "dynasty": "唐代",
    "content": "流莺舞蝶两相欺，不取花芳正结时。他日未开今日谢，嘉辰长短是参差。"
  },
  {
    "title": "乐游原",
    "author": "李商隐",
    "dynasty": "唐代",
    "content": "万树鸣蝉隔岸虹，乐游原上有西风。羲和自趁虞泉宿，不放斜阳更向东。"
  },
  {
    "title": "悼伤后赴东蜀辟至散关遇雪",
    "author": "李商隐",
    "dynasty": "唐代",
    "content": "剑外从军远，无家与寄衣。散关三尺雪，回梦旧鸳机。"
  },
  {
    "title": "碧城三首",
    "author": "李商隐",
    "dynasty": "唐代",
    "content": "碧城十二曲阑干，犀辟尘埃玉辟寒。阆苑有书多附鹤，女床无树不栖鸾。星沉海底当窗见，雨过河源隔座看。若是晓珠明又定，一生长对水晶盘。对影闻声已可怜，玉池荷叶正田田。不逢萧史休回首，莫见洪崖又拍肩。紫凤放娇衔楚佩，赤鳞狂舞拨湘弦。鄂君怅望舟中夜，绣被焚香独自眠。七夕来时先有期，洞房帘箔至今垂。玉轮顾兔初生魄，铁网珊瑚未有枝。检与神方教驻景，收将凤纸写相思。武皇内传分明在，莫道人间总不知。"
  },
  {
    "title": "七月二十九日崇让宅宴作",
    "author": "李商隐",
    "dynasty": "唐代",
    "content": "露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长只尔，嵩阳松雪有心期。"
  },
  {
    "title": "微雨",
    "author": "李商隐",
    "dynasty": "唐代",
    "content": "初随林霭动，稍共夜凉分。窗迥侵灯冷，庭虚近水闻。"
  },
  {
    "title": "二月二日",
    "author": "李商隐",
    "dynasty": "唐代",
    "content": "二月二日江上行，东风日暖闻吹笙。花须柳眼各无赖，紫蝶黄蜂俱有情。万里忆归元亮井，三年从事亚夫营。新滩莫悟游人意，更作风檐夜雨声。"
  },
  {
    "title": "忆住一师",
    "author": "李商隐",
    "dynasty": "唐代",
    "content": "无事经年别远公，帝城钟晓忆西峰。炉烟消尽寒灯晦，童子开门雪满松。"
  },
  {
    "title": "楚吟",
    "author": "李商隐",
    "dynasty": "唐代",
    "content": "山上离宫宫上楼，楼前宫畔暮江流。楚天长短黄昏雨，宋玉无愁亦自愁。"
  },
  {
    "title": "谒山",
    "author": "李商隐",
    "dynasty": "唐代",
    "content": "从来系日乏长绳，水去云回恨不胜。欲就麻姑买沧海，一杯春露冷如冰。"
  },
  {
    "title": "重过圣女祠",
    "author": "李商隐",
    "dynasty": "唐代",
    "content": "白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。"
  },
  {
    "title": "谢书",
    "author": "李商隐",
    "dynasty": "唐代",
    "content": "微意何曾有一毫，空携笔砚奉龙韬。自蒙半夜传衣后，不羡王祥得佩刀。"
  },
  {
    "title": "对雪二首",
    "author": "李商隐",
    "dynasty": "唐代",
    "content": "寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。"
  },
  {
    "title": "银河吹笙",
    "author": "李商隐",
    "dynasty": "唐代",
    "content": "怅望银河吹玉笙，楼寒院冷接平明。重衾幽梦他年断，别树羁雌昨夜惊。月榭故香因雨发，风帘残烛隔霜清。不须浪作缑山意，湘瑟秦箫自有情。"
  },
  {
    "title": "宫辞",
    "author": "李商隐",
    "dynasty": "唐代",
    "content": "君恩如水向东流，得宠忧移失宠愁。莫向尊前奏花落，凉风只在殿西头。"
  },
  {
    "title": "春宵自遣",
    "author": "李商隐",
    "dynasty": "唐代",
    "content": "地胜遗尘事，身闲念岁华。晚晴风过竹，深夜月当花。石乱知泉咽，苔荒任径斜。陶然恃琴酒，忘却在山家。"
  },
  {
    "title": "嘲桃",
    "author": "李商隐",
    "dynasty": "唐代",
    "content": "无赖夭桃面，平明露井东。春风为开了，却拟笑春风。"
  },
  {
    "title": "题汉祖庙",
    "author": "李商隐",
    "dynasty": "唐代",
    "content": "乘运应须宅八荒，男儿安在恋池隍。君王自起新丰后，项羽何曾在故乡。"
  },
  {
    "title": "日射",
    "author": "李商隐",
    "dynasty": "唐代",
    "content": "日射纱窗风撼扉，香罗拭手春事违。回廊四合掩寂寞，碧鹦鹉对红蔷薇。"
  },
  {
    "title": "赠柳",
    "author": "李商隐",
    "dynasty": "唐代",
    "content": "章台从掩映，郢路更参差。见说风流极，来当婀娜时。桥回行欲断，堤远意相随。忍放花如雪，青楼扑酒旗。"
  },
  {
    "title": "幽居冬暮",
    "author": "李商隐",
    "dynasty": "唐代",
    "content": "羽翼摧残日，郊园寂寞时。晓鸡惊树雪，寒鹜守冰池。急景忽云暮，颓年浸已衰。如何匡国分，不与夙心期。"
  },
  {
    "title": "曲江",
    "author": "李商隐",
    "dynasty": "唐代",
    "content": "望断平时翠辇过，空闻子夜鬼悲歌。金舆不返倾城色，玉殿犹分下苑波。死忆华亭闻唳鹤，老忧王室泣铜驼。天荒地变心虽折，若比伤春意未多。"
  },
  {
    "title": "吴宫",
    "author": "李商隐",
    "dynasty": "唐代",
    "content": "龙槛沉沉水殿清，禁门深掩断人声。吴王宴罢满宫醉，日暮水漂花出城。"
  },
  {
    "title": "东还",
    "author": "李商隐",
    "dynasty": "唐代",
    "content": "自有仙才自不知，十年长梦采华芝。秋风动地黄云暮，归去嵩阳寻旧师。"
  },
  {
    "title": "龙池",
    "author": "李商隐",
    "dynasty": "唐代",
    "content": "龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。"
  },
  {
    "title": "潭州",
    "author": "李商隐",
    "dynasty": "唐代",
    "content": "潭州官舍暮楼空，今古无端入望中。湘泪浅深滋竹色，楚歌重叠怨兰丛。陶公战舰空滩雨，贾傅承尘破庙风。目断故园人不至，松醪一醉与谁同。"
  },
  {
    "title": "离亭赋得折杨柳二首",
    "author": "李商隐",
    "dynasty": "唐代",
    "content": "暂凭尊酒送无憀，莫损愁眉与细腰。人世死前唯有别，春风争拟惜长条。含烟惹雾每依依，万绪千条拂落晖。为报行人休折尽，半留相送半迎归。"
  },
  {
    "title": "富平少侯",
    "author": "李商隐",
    "dynasty": "唐代",
    "content": "七国三边未到忧，十三身袭富平侯。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。"
  },
  {
    "title": "有感",
    "author": "文天祥",
    "dynasty": "宋代",
    "content": "平生心事付悠悠，风雨燕南老楚囚。故旧相思空万里，妻孥不见满三秋。绝怜诸葛隆中意，羸得子长天下游。一死皎然无复恨，忠魂多少暗荒丘。"
  },
  {
    "title": "梦泽",
    "author": "李商隐",
    "dynasty": "唐代",
    "content": "梦泽悲风动白茅，楚王葬尽满城娇。未知歌舞能多少，虚减宫厨为细腰。"
  },
  {
    "title": "初食笋呈座中",
    "author": "李商隐",
    "dynasty": "唐代",
    "content": "嫩箨香苞初出林，於陵论价重如金。皇都陆海应无数，忍剪凌云一寸心。"
  },
  {
    "title": "楚宫",
    "author": "李商隐",
    "dynasty": "唐代",
    "content": "湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。"
  },
  {
    "title": "十一月中旬至扶风界见梅花",
    "author": "李商隐",
    "dynasty": "唐代",
    "content": "匝路亭亭艳，非时裛裛香。素娥惟与月，青女不饶霜。赠远虚盈手，伤离适断肠。为谁成早秀，不待作年芳。"
  },
  {
    "title": "咏史二首·其一",
    "author": "李商隐",
    "dynasty": "唐代",
    "content": "北湖南埭水漫漫，一片降旗百尺竿。三百年间同晓梦，钟山何处有龙盘。"
  },
  {
    "title": "出关宿盘豆馆对丛芦有感",
    "author": "李商隐",
    "dynasty": "唐代",
    "content": "芦叶梢梢夏景深，邮亭暂欲洒尘襟。昔年曾是江南客，此日初为关外心。思子台边风自急，玉娘湖上月应沉。清声不远行人去，一世荒城伴夜砧。"
  },
  {
    "title": "南朝",
    "author": "李商隐",
    "dynasty": "唐代",
    "content": "玄武湖中玉漏催，鸡鸣埭口绣襦回。谁言琼树朝朝见，不及金莲步步来。敌国军营漂木杮，前朝神庙锁烟煤。满宫学士皆颜色，江令当年只费才。"
  },
  {
    "title": "海上",
    "author": "李商隐",
    "dynasty": "唐代",
    "content": "石桥东望海连天，徐福空来不得仙。直遣麻姑与搔背，可能留命待桑田。"
  },
  {
    "title": "哭刘蕡",
    "author": "李商隐",
    "dynasty": "唐代",
    "content": "上帝深宫闭九阍，巫咸不下问衔冤。黄陵别后春涛隔，湓浦书来秋雨翻。只有安仁能作诔，何曾宋玉解招魂？平生风义兼师友，不敢同君哭寝门。"
  },
  {
    "title": "桃花源记",
    "author": "陶渊明",
    "dynasty": "魏晋",
    "content": "　　晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷。渔人甚异之，复前行，欲穷其林。　　林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田、美池、桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。　　见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”　　既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。　　南阳刘子骥，高尚士也，闻之，欣然规往。未果，寻病终。后遂无问津者。"
  },
  {
    "title": "饮酒·其五",
    "author": "陶渊明",
    "dynasty": "魏晋",
    "content": "结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。"
  },
  {
    "title": "归去来兮辞",
    "author": "陶渊明",
    "dynasty": "魏晋",
    "content": "　　余家贫，耕植不足以自给。幼稚盈室，瓶无储粟，生生所资，未见其术。亲故多劝余为长吏，脱然有怀，求之靡途。会有四方之事，诸侯以惠爱为德，家叔以余贫苦，遂见用于小邑。于时风波未静，心惮远役，彭泽去家百里，公田之利，足以为酒。故便求之。及少日，眷然有归欤之情。何则？质性自然，非矫厉所得。饥冻虽切，违己交病。尝从人事，皆口腹自役。于是怅然慷慨，深愧平生之志。犹望一稔，当敛裳宵逝。寻程氏妹丧于武昌，情在骏奔，自免去职。仲秋至冬，在官八十余日。因事顺心，命篇曰《归去来兮》。乙巳岁十一月也。　　归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。　　乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。　　归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。　　已矣乎！寓形宇内复几时？曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！"
  },
  {
    "title": "归园田居·其一",
    "author": "陶渊明",
    "dynasty": "魏晋",
    "content": "少无适俗韵，性本爱丘山。误落尘网中，一去三十年。羁鸟恋旧林，池鱼思故渊。开荒南野际，守拙归园田。方宅十余亩，草屋八九间。榆柳荫后檐，桃李罗堂前。暧暧远人村，依依墟里烟。狗吠深巷中，鸡鸣桑树颠。户庭无尘杂，虚室有余闲。久在樊笼里，复得返自然。"
  },
  {
    "title": "五柳先生传",
    "author": "陶渊明",
    "dynasty": "魏晋",
    "content": "　　先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。　　赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？"
  },
  {
    "title": "归园田居·其三",
    "author": "陶渊明",
    "dynasty": "魏晋",
    "content": "种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违。"
  },
  {
    "title": "杂诗十二首·其一",
    "author": "陶渊明",
    "dynasty": "魏晋",
    "content": "人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。"
  },
  {
    "title": "读山海经十三首·其十",
    "author": "陶渊明",
    "dynasty": "魏晋",
    "content": "精卫衔微木，将以填沧海。刑天舞干戚，猛志固常在。同物既无虑，化去不复悔。徒设在昔心，良辰讵可待。"
  },
  {
    "title": "停云",
    "author": "陶渊明",
    "dynasty": "魏晋",
    "content": "停云，思亲友也。罇湛新醪，园列初荣，愿言不从，叹息弥襟。霭霭停云，濛濛时雨。八表同昏，平路伊阻。静寄东轩，春醪独抚。良朋悠邈，搔首延伫。停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。东园之树，枝条载荣。竞用新好，以怡余情。人亦有言：日月于征。安得促席，说彼平生。翩翩飞鸟，息我庭柯。敛翮闲止，好声相和。岂无他人，念子实多。愿言不获，抱恨如何！"
  },
  {
    "title": "归园田居·其二",
    "author": "陶渊明",
    "dynasty": "魏晋",
    "content": "野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。相见无杂言，但道桑麻长。桑麻日已长，我土日已广。常恐霜霰至，零落同草莽。"
  },
  {
    "title": "饮酒·其七",
    "author": "陶渊明",
    "dynasty": "魏晋",
    "content": "秋菊有佳色，裛露掇其英。泛此忘忧物，远我遗世情。一觞虽独尽，杯尽壶自倾。日入群动息，归鸟趋林鸣。啸傲东轩下，聊复得此生。"
  },
  {
    "title": "闲情赋",
    "author": "陶渊明",
    "dynasty": "魏晋",
    "content": "　　初，张衡作《定情赋》，蔡邕作《静情赋》，检逸辞而宗澹泊，始则荡以思虑，而终归闲正。将以抑流宕之邪心，谅有助于讽谏。缀文之士，奕代继作；并因触类，广其辞义。余园闾多暇，复染翰为之；虽文妙不足，庶不谬作者之意乎。　　夫何瑰逸之令姿，独旷世以秀群。表倾城之艳色，期有德于传闻。佩鸣玉以比洁，齐幽兰以争芬。淡柔情于俗内，负雅志于高云。悲晨曦之易夕，感人生之长勤；同一尽于百年，何欢寡而愁殷！褰朱帏而正坐，泛清瑟以自欣。送纤指之余好，攮皓袖之缤纷。瞬美目以流眄，含言笑而不分。曲调将半，景落西轩。悲商叩林，白云依山。仰睇天路，俯促鸣弦。神仪妩媚，举止详妍。　　激清音以感余，愿接膝以交言。欲自往以结誓，惧冒礼之为愆；待凤鸟以致辞，恐他人之我先。意惶惑而靡宁，魂须臾而九迁：愿在衣而为领，承华首之余芳；悲罗襟之宵离，怨秋夜之未央！愿在裳而为带，束窈窕之纤身；嗟温凉之异气，或脱故而服新！愿在发而为泽，刷玄鬓于颓肩；悲佳人之屡沐，从白水而枯煎！愿在眉而为黛，随瞻视以闲扬；悲脂粉之尚鲜，或取毁于华妆！愿在莞而为席，安弱体于三秋；悲文茵之代御，方经年而见求！愿在丝而为履，附素足以周旋；悲行止之有节，空委弃于床前！愿在昼而为影，常依形而西东；悲高树之多荫，慨有时而不同！愿在夜而为烛，照玉容于两楹；悲扶桑之舒光，奄灭景而藏明！愿在竹而为扇，含凄飙于柔握；悲白露之晨零，顾襟袖以缅邈！愿在木而为桐，作膝上之鸣琴；悲乐极以哀来，终推我而辍音！　　考所愿而必违，徒契契以苦心。拥劳情而罔诉，步容与于南林。栖木兰之遗露，翳青松之余阴。傥行行之有觌，交欣惧于中襟；竟寂寞而无见，独悁想以空寻。敛轻裾以复路，瞻夕阳而流叹。步徙倚以忘趣，色凄惨而矜颜。叶燮燮以去条，气凄凄而就寒，日负影以偕没，月媚景于云端。鸟凄声以孤归，兽索偶而不还。悼当年之晚暮，恨兹岁之欲殚。思宵梦以从之，神飘飘而不安；若凭舟之失棹，譬缘崖而无攀。于时毕昴盈轩，北风凄凄，炯炯不寐，众念徘徊。起摄带以侍晨，繁霜粲于素阶。鸡敛翅而未鸣，笛流远以清哀；始妙密以闲和，终寥亮而藏摧。意夫人之在兹，托行云以送怀；行云逝而无语，时奄冉而就过。徒勤思而自悲，终阻山而滞河。迎清风以祛累，寄弱志于归波。尤《蔓草》之为会，诵《召南》之余歌。坦万虑以存诚，憩遥情于八遐。"
  },
  {
    "title": "读山海经·其一",
    "author": "陶渊明",
    "dynasty": "魏晋",
    "content": "孟夏草木长，绕屋树扶疏。众鸟欣有托，吾亦爱吾庐。既耕亦已种，时还读我书。穷巷隔深辙，颇回故人车。欢言酌春酒，摘我园中蔬。微雨从东来，好风与之俱。泛览《周王传》，流观《山海图》。俯仰终宇宙，不乐复何如？"
  },
  {
    "title": "咏荆轲",
    "author": "柳宗元",
    "dynasty": "唐代",
    "content": "燕秦不两立，太子已为虞。千金奉短计，匕首荆卿趋。穷年徇所欲，兵势且见屠。微言激幽愤，怒目辞燕都。朔风动易水，挥爵前长驱。函首致宿怨，献田开版图。炯然耀电光，掌握罔正夫。造端何其锐，临事竟趑趄。长虹吐白日，仓卒反受诛。按剑赫凭怒，风雷助号呼。慈父断子首，狂走无容躯。夷城芟七族，台观皆焚污。始期忧患弭，卒动灾祸枢。秦皇本诈力，事与桓公殊。奈何效曹子，实谓勇且愚。世传故多谬，太史征无且。"
  },
  {
    "title": "移居二首",
    "author": "陶渊明",
    "dynasty": "魏晋",
    "content": "昔欲居南村，非为卜其宅。闻多素心人，乐与数晨夕。怀此颇有年，今日从兹役。敝庐何必广，取足蔽床席。邻曲时时来，抗言谈在昔。奇文共欣赏，疑义相与析。春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜？无为忽去兹。衣食当须纪，力耕不吾欺。"
  },
  {
    "title": "归园田居·其四",
    "author": "陶渊明",
    "dynasty": "魏晋",
    "content": "久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残杇株。借问采薪者，此人皆焉如？薪者向我言，死没无复余。一世异朝市，此语真不虚。人生似幻化，终当归空无。"
  },
  {
    "title": "杂诗十二首·其二",
    "author": "陶渊明",
    "dynasty": "魏晋",
    "content": "白日沦西河，素月出东岭。遥遥万里晖，荡荡空中景。风来入房户，夜中枕席冷。气变悟时易，不眠知夕永。欲言无予和，挥杯劝孤影。日月掷人去，有志不获骋。念此怀悲凄，终晓不能静。"
  },
  {
    "title": "拟挽歌辞三首",
    "author": "陶渊明",
    "dynasty": "魏晋",
    "content": "有生必有死，早终非命促。昨暮同为人，今旦在鬼录。魂气散何之，枯形寄空木。娇儿索父啼，良友抚我哭。得失不复知，是非安能觉！千秋万岁后，谁知荣与辱？但恨在世时，饮酒不得足。在昔无酒饮，今但湛空觞。春醪生浮蚁，何时更能尝！肴案盈我前，亲旧哭我旁。欲语口无音，欲视眼无光。昔在高堂寝，今宿荒草乡；一朝出门去，归来夜未央。荒草何茫茫，白杨亦萧萧。严霜九月中，送我出远郊。四面无人居，高坟正嶣峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或余悲，他人亦已歌。死去何所道，托体同山阿。"
  },
  {
    "title": "归园田居·其五",
    "author": "陶渊明",
    "dynasty": "魏晋",
    "content": "怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。"
  },
  {
    "title": "形影神三首",
    "author": "陶渊明",
    "dynasty": "魏晋",
    "content": "贵贱贤愚，莫不营营以惜生，斯甚惑焉；故极陈形影之苦，言神辨自然以释之。好事君子，共取其心焉。形赠影天地长不没，山川无改时。草木得常理，霜露荣悴之。谓人最灵智，独复不如兹。适见在世中，奄去靡归期。奚觉无一人，亲识岂相思。但余平生物，举目情凄洏。我无腾化术，必尔不复疑。愿君取吾言，得酒莫苟辞。影答形存生不可言，卫生每苦拙。诚愿游昆华，邈然兹道绝。与子相遇来，未尝异悲悦。憩荫若暂乖，止日终不别。此同既难常，黯尔俱时灭。身没名亦尽，念之五情热。立善有遗爱，胡为不自竭？酒云能消忧，方此讵不劣！神释大钧无私力，万理自森著。人为三才中，岂不以我故。与君虽异物，生而相依附。结托既喜同，安得不相语。三皇大圣人，今复在何处？彭祖爱永年，欲留不得住。老少同一死，贤愚无复数。日醉或能忘，将非促龄具？立善常所欣，谁当为汝誉？甚念伤吾生，正宜委运去。纵浪大化中，不喜亦不惧。应尽便须尽，无复独多虑。"
  },
  {
    "title": "杂诗十二首·其五",
    "author": "陶渊明",
    "dynasty": "魏晋",
    "content": "忆我少壮时，无乐自欣豫。猛志逸四海，骞翮思远翥。荏苒岁月颓，此心稍已去。值欢无复娱，每每多忧虑。气力渐衰损，转觉日不如。壑舟无须臾，引我不得住。前涂当几许，未知止泊处。古人惜寸阴，念此使人惧。"
  },
  {
    "title": "责子",
    "author": "陶渊明",
    "dynasty": "魏晋",
    "content": "白发被两鬓，肌肤不复实。虽有五男儿，总不好纸笔。阿舒已二八，懒惰故无匹。阿宣行志学，而不爱文术。雍端年十三，不识六与七。通子垂九龄，但觅梨与栗。天运苟如此，且进杯中物。"
  },
  {
    "title": "移居·其二",
    "author": "陶渊明",
    "dynasty": "魏晋",
    "content": "春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜？无为忽去兹。衣食当须纪，力耕不吾欺。"
  },
  {
    "title": "自祭文",
    "author": "陶渊明",
    "dynasty": "魏晋",
    "content": "　　岁惟丁卯，律中无射。天寒夜长，风气萧索，鸿雁于征，草木黄落。陶子将辞逆旅之馆，永归于本宅。故人凄其相悲，同祖行于今夕。羞以嘉蔬，荐以清酌。候颜已冥，聆音愈漠。呜呼哀哉！　　茫茫大块，悠悠高旻，是生万物，余得为人。自余为人，逢运之贫，箪瓢屡罄，絺绤冬陈。含欢谷汲，行歌负薪，翳翳柴门，事我宵晨，春秋代谢，有务中园，载耘载籽，乃育乃繁。欣以素牍，和以七弦。冬曝其日，夏濯其泉。勤靡余劳，心有常闲。乐天委分，以至百年。　　惟此百年，夫人爱之，惧彼无成，愒日惜时。存为世珍，殁亦见思。嗟我独迈，曾是异兹。宠非己荣，涅岂吾缁？捽兀穷庐，酣饮赋诗。识运知命，畴能罔眷。余今斯化，可以无恨。寿涉百龄，身慕肥遁，从老得终，奚所复恋！　　寒暑愈迈，亡既异存，外姻晨来，良友宵奔，葬之中野，以安其魂。窅窅我行，萧萧墓门，奢耻宋臣，俭笑王孙，廓兮已灭，慨焉已遐，不封不树，日月遂过。匪贵前誉，孰重后歌？人生实难，死如之何？呜呼哀哉！"
  },
  {
    "title": "桃花源诗",
    "author": "陶渊明",
    "dynasty": "魏晋",
    "content": "嬴氏乱天纪，贤者避其世。黄绮之商山，伊人亦云逝。往迹浸复湮，来径遂芜废。相命肆农耕，日入从所憩。桑竹垂余荫，菽稷随时艺；春蚕收长丝，秋熟靡王税。荒路暧交通，鸡犬互鸣吠。俎豆犹古法，衣裳无新制。童孺纵行歌，班白欢游诣。草荣识节和，木衰知风厉。虽无纪历志，四时自成岁。怡然有余乐，于何劳智慧？奇踪隐五百，一朝敞神界。淳薄既异源，旋复还幽蔽。借问游方士，焉测尘嚣外。愿言蹑清风，高举寻吾契。"
  },
  {
    "title": "庚戌岁九月中于西田获早稻",
    "author": "陶渊明",
    "dynasty": "魏晋",
    "content": "人生归有道，衣食固其端。孰是都不营，而以求自安？开春理常业，岁功聊可观。晨出肆微勤，日入负禾还。山中饶霜露，风气亦先寒。田家岂不苦？弗获辞此难。四体诚乃疲，庶无异患干。盥濯息檐下，斗酒散襟颜。遥遥沮溺心，千载乃相关。但愿长如此，躬耕非所叹。"
  },
  {
    "title": "和郭主簿·其一",
    "author": "陶渊明",
    "dynasty": "魏晋",
    "content": "蔼蔼堂前林，中夏贮清阴。凯风因时来，回飙开我襟。息交游闲业，卧起弄书琴。园蔬有余滋，旧谷犹储今。营己良有极，过足非所钦。舂秫作美酒，酒熟吾自斟。弱子戏我侧，学语未成音。此事真复乐，聊用忘华簪。遥遥望白云，怀古一何深！"
  },
  {
    "title": "时运·其二",
    "author": "陶渊明",
    "dynasty": "魏晋",
    "content": "洋洋平潭，乃漱乃濯。邈邈遐景，载欣载瞩。人亦有言，称心易足。挥兹一觞，陶然自乐。"
  },
  {
    "title": "时运",
    "author": "陶渊明",
    "dynasty": "魏晋",
    "content": "时运，游暮春也。春服既成，景物斯和，偶景独游，欣慨交心。迈迈时运，穆穆良朝。袭我春服，薄言东郊。山涤余霭，宇暧微霄。有风自南，翼彼新苗。洋洋平泽，乃漱乃濯。邈邈遐景，载欣载瞩。人亦有言，称心易足。挥兹一觞，陶然自乐。延目中流，悠想清沂。童冠齐业，闲咏以归。我爱其静，寤寐交挥。但恨殊世，邈不可追。斯晨斯夕，言息其庐。花药分列，林竹翳如。清琴横床，浊酒半壶。黄唐莫逮，慨独在余。"
  },
  {
    "title": "饮酒·其八",
    "author": "陶渊明",
    "dynasty": "魏晋",
    "content": "青松在东园，众草没其姿。凝霜殄异类，卓然见高枝。连林人不觉，独树众乃奇。提壶抚寒柯，远望时复为。吾生梦幻间，何事绁尘羁。"
  },
  {
    "title": "酬刘柴桑",
    "author": "陶渊明",
    "dynasty": "魏晋",
    "content": "穷居寡人用，时忘四运周。门庭多落叶，慨然知已秋。新葵郁北牖，嘉穟养南畴。今我不为乐，知有来岁不？命室携童弱，良日登远游。"
  },
  {
    "title": "乞食",
    "author": "陶渊明",
    "dynasty": "魏晋",
    "content": "饥来驱我去，不知竟何之。行行至斯里，叩门拙言辞。主人解余意，遗赠岂虚来。谈谐终日夕，觞至辄倾杯。情欣新知欢，言咏遂赋诗。感子漂母惠，愧我非韩才。衔戢知何谢，冥报以相贻。"
  },
  {
    "title": "读山海经十三首·其八",
    "author": "陶渊明",
    "dynasty": "魏晋",
    "content": "自古皆有没，何人得灵长？不死复不老，万岁如平常。赤泉给我饮，员丘足我粮。方与三辰游，寿考岂渠央！"
  },
  {
    "title": "荣木",
    "author": "陶渊明",
    "dynasty": "魏晋",
    "content": "荣木，念将老也。日月推迁，已复九夏，总角闻道，白首无成。采采荣木，结根于兹。晨耀其华，夕已丧之。人生若寄，憔悴有时。静言孔念，中心怅而。采采荣木，于兹托根。繁华朝起，慨暮不存。贞脆由人，祸福无门。非道曷依？非善奚敦？嗟予小子，禀兹固陋。徂年既流，业不增旧。志彼不舍，安此日富。我之怀矣，怛焉内疚！先师遗训，余岂之坠？四十无闻，斯不足畏。脂我名车，策我名骥。千里虽遥，孰敢不至！"
  },
  {
    "title": "饮酒·幽兰生前庭",
    "author": "陶渊明",
    "dynasty": "魏晋",
    "content": "幽兰生前庭，含薰待清风。清风脱然至，见别萧艾中。行行失故路，任道或能通。觉悟当念还，鸟尽废良弓。"
  },
  {
    "title": "饮酒·其四",
    "author": "陶渊明",
    "dynasty": "魏晋",
    "content": "栖栖失群鸟，日暮犹独飞。徘徊无定止，夜夜声转悲。厉响思清远，去来何依依。因值孤生松，敛翮遥来归。劲风无荣木，此荫独不衰。托身已得所，千载不相违。"
  },
  {
    "title": "九日闲居",
    "author": "陶渊明",
    "dynasty": "魏晋",
    "content": "余闲居，爱重九之名。秋菊盈园，而持醪靡由，空服九华，寄怀于言。世短意常多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有余声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成。"
  },
  {
    "title": "己酉岁九月九日",
    "author": "陶渊明",
    "dynasty": "魏晋",
    "content": "靡靡秋已夕，凄凄风露交。蔓草不复荣，园木空自凋。清气澄余滓，杳然天界高。哀蝉无留响，丛雁鸣云霄。万化相寻绎，人生岂不劳？从古皆有没，念之中心焦。何以称我情？浊酒且自陶。千载非所知，聊以永今朝。"
  },
  {
    "title": "连雨独饮",
    "author": "陶渊明",
    "dynasty": "魏晋",
    "content": "运生会归尽，终古谓之然。世间有松乔，于今定何间。故老赠余酒，乃言饮得仙。试酌百情远，重觞忽忘天。天岂去此哉，任真无所先。云鹤有奇翼，八表须臾还。自我抱兹独，僶俛四十年。形骸久已化，心在复何言。"
  },
  {
    "title": "读山海经十三首·其十二",
    "author": "陶渊明",
    "dynasty": "魏晋",
    "content": "鸱鴸见城邑，其国有放士。念彼怀王世，当时数来止。青丘有奇鸟，自言独见尔；本为迷者生，不以喻君子。"
  },
  {
    "title": "癸卯岁始春怀古田舍二首",
    "author": "陶渊明",
    "dynasty": "魏晋",
    "content": "在昔闻南亩，当年竟未践。屡空既有人，春兴岂自免。夙晨装吾驾，启涂情己缅。鸟哢欢新节，泠风送馀善。寒竹被荒蹊，地为罕人远；是以植杖翁，悠然不复返。即理愧通识，所保讵乃浅。先师有遗训，忧道不忧贫。瞻望邈难逮，转欲志长勤。秉耒欢时务，解颜劝农人。平畴交远风，良苗亦怀新。虽未量岁功，即事多所欣。耕种有时息，行者无问津。日入相与归，壶浆劳近邻。长吟掩柴门，聊为陇亩民。"
  },
  {
    "title": "还旧居",
    "author": "陶渊明",
    "dynasty": "魏晋",
    "content": "畴昔家上京，六载去还归。今日始复来，恻怆多所悲。阡陌不移旧，邑屋或时非。履历周故居，邻老罕复遗，步步寻往迹，有处特依依。流幻百年中，寒暑日相推。常恐大化尽，气力不及衰。拨置且莫念，一觞聊可挥。"
  },
  {
    "title": "停云·其二",
    "author": "陶渊明",
    "dynasty": "魏晋",
    "content": "停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。"
  },
  {
    "title": "拟古九首",
    "author": "陶渊明",
    "dynasty": "魏晋",
    "content": "荣荣窗下兰，密密堂前柳。初与君别时，不谓行当久。出门万里客，中道逢嘉友。未言心相醉，不在接杯酒。兰枯柳亦衰，遂令此言负。多谢诸少年，相知不忠厚。意气倾人命，离隔复何有？辞家夙严驾，当往至无终。问君今何行？非商复非戎。闻有田子泰，节义为士雄。斯人久已死，乡里习其风。生有高世名，既没传无穷。不学狂驰子，直在百年中。仲春遘时雨，始雷发东隅。众蛰各潜骇，草木纵横舒。翩翩新来燕，双双入我庐。先巢故尚在，相将还旧居。自从分别来，门庭日荒芜；我心固匪石，君情定何如？迢迢百尺楼，分明望四荒，暮作归云宅，朝为飞鸟堂。山河满目中，平原独茫茫。古时功名士，慷慨争此场。一旦百岁後，相与还北邙。松柏为人伐，高坟互低昂。颓基无遗主，游魂在何方！荣华诚足贵，亦复可怜伤。东方有一士，被服常不完；三旬九遇食，十年著一冠。辛勤无此比，常有好容颜。我欲观其人，晨去越河关。青松夹路生，白云宿檐端。知我故来意，取琴为我弹。上弦惊别鹤，下弦操孤鸾。愿留就君住，从今至岁寒。苍苍谷中树，冬夏常如兹；年年见霜雪，谁谓不知时。厌闻世上语，结友到临淄。稷下多谈士，指彼决吾疑。装束既有日，已与家人辞。行行停出门，还坐更自思。不怨道里长，但畏人我欺。万一不合意，永为世笑嗤。伊怀难具道，为君作此诗。日暮天无云，春风扇微和。佳人美清夜，达曙酣且歌。歌竟长叹息，持此感人多。皎皎云间月，灼灼叶中华。岂无一时好，不久当如何。少时壮且厉，抚剑独行游。谁言行游近？张掖至幽州。饥食首阳薇，渴饮易水流。不见相知人，惟见古时丘。路边两高坟，伯牙与庄周。此士难再得，吾行欲何求！种桑长江边，三年望当采。枝条始欲茂，忽值山河改。柯叶自摧折，根株浮沧海。春蚕既无食，寒衣欲谁待！本不植高原，今日复何悔。"
  },
  {
    "title": "止酒",
    "author": "陶渊明",
    "dynasty": "魏晋",
    "content": "居止次城邑，逍遥自闲止。坐止高荫下，步止荜门里。好味止园葵，大懽止稚子。平生不止酒，止酒情无喜。暮止不安寝，晨止不能起。日日欲止之，营卫止不理。徒知止不乐，未知止利己。始觉止为善，今朝真止矣。从此一止去，将止扶桑涘。清颜止宿容，奚止千万祀。"
  },
  {
    "title": "诸人共游周家墓柏下",
    "author": "陶渊明",
    "dynasty": "魏晋",
    "content": "今日天气佳，清吹与鸣弹。感彼柏下人，安得不为欢。清歌散新声，绿酒开芳颜。未知明日事，余襟良以殚。"
  },
  {
    "title": "始作镇军参军经曲阿作",
    "author": "陶渊明",
    "dynasty": "魏晋",
    "content": "弱龄寄事外，委怀在琴书。被褐欣自得，屡空常晏如。时来苟冥会，宛辔憩通衢。投策命晨装，暂与园田疏。眇眇孤舟逝，绵绵归思纡。我行岂不遥，登降千里余。目倦川途异，心念山泽居。望云惭高鸟，临水愧游鱼。真想初在襟，谁谓形迹拘。聊且凭化迁，终返班生庐。"
  },
  {
    "title": "怨诗楚调示庞主簿邓治中",
    "author": "陶渊明",
    "dynasty": "魏晋",
    "content": "天道幽且远，鬼神茫昧然。结发念善事，僶俛六九年。弱冠逢世阻，始室丧其偏。炎火屡焚如，螟蜮恣中田。风雨纵横至，收敛不盈廛。夏日长抱饥，寒夜无被眠。造夕思鸡鸣，及晨愿乌迁。在己何怨天，离忧凄目前。吁嗟身后名，于我若浮烟。慷慨独悲歌，锺期信为贤。"
  },
  {
    "title": "癸卯岁十二月中作与从弟敬远",
    "author": "陶渊明",
    "dynasty": "魏晋",
    "content": "寝迹衡门下，邈与世相绝。顾盼莫谁知，荆扉昼常闭。凄凄岁暮风，翳翳经日雪。倾耳无希声，在目皓已洁。劲气侵襟袖，箪瓢谢屡设。萧索空宇中，了无一可悦！历览千载书，时时见遗烈。高操非所攀，谬得固穷节。平津苟不由，栖迟讵为拙！寄意一言外，兹契谁能别？"
  },
  {
    "title": "饮酒·其一",
    "author": "陶渊明",
    "dynasty": "魏晋",
    "content": "衰荣无定在，彼此更共之。邵生瓜田中，宁似东陵时！寒暑有代谢，人道每如兹。达人解其会，逝将不复疑。忽与一樽酒，日夕欢相持。"
  },
  {
    "title": "和郭主簿·其二",
    "author": "陶渊明",
    "dynasty": "魏晋",
    "content": "和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。"
  },
  {
    "title": "命子",
    "author": "陶渊明",
    "dynasty": "魏晋",
    "content": "悠悠我祖，爰自陶唐。邈焉虞宾，历世重光。御龙勤夏，豕韦翼商。穆穆司徒，厥族以昌。纷纷战国，漠漠衰周。凤隐于林，幽人在丘。逸虬绕云，奔鲸骇流。天集有汉，眷予愍侯。於赫愍侯，运当攀龙。抚剑风迈，显兹武功。书誓河山，启土开封。亹亹丞相，允迪前踪。浑浑长源，蔚蔚洪柯。群川载导，众条载罗。时有语默，运因隆寙。在我中晋，业融长沙。桓桓长沙，伊勋伊德。天子畴我，专征南国。功遂辞归，临宠不忒。孰谓斯心，而近可得。肃矣我祖，慎终如始。直方二台，惠和千里。於皇仁考，淡焉虚止。寄迹风云，冥兹愠喜。嗟余寡陋，瞻望弗及。顾惭华鬓，负影只立。三千之罪，无後为急。我诚念哉，呱闻尔泣。卜云嘉日，占亦良时。名汝曰俨，字汝求思。温恭朝夕，念兹在兹。尚想孔伋，庶其企而！厉夜生子，遽而求火。凡百有心，奚特于我！既见其生，实欲其可。人亦有言，斯情无假。日居月诸，渐免于孩。福不虚至，祸亦易来。夙兴夜寐，愿尔斯才。尔之不才，亦已焉哉！"
  },
  {
    "title": "饮酒·其九",
    "author": "陶渊明",
    "dynasty": "魏晋",
    "content": "清晨闻叩门，倒裳往自开。问子为谁与？田父有好怀。壶浆远见候，疑我与时乖。褴缕茅檐下，未足为高栖。一世皆尚同，愿君汩其泥。深感父老言，禀气寡所谐。纡辔诚可学，违己讵非迷。且共欢此饮，吾驾不可回。"
  },
  {
    "title": "答庞参军",
    "author": "陶渊明",
    "dynasty": "魏晋",
    "content": "三复来贶，欲罢不能。自尔邻曲，冬春再交，欵然良对，忽成旧游。俗谚云：“数面成亲旧。”况情过此者乎？人事好乖，便当语离，杨公所叹，岂惟常悲？吾抱疾多年，不复为文；本既不丰，复老病继之。辄依《周礼》往复之义。且为别后相思之资。相知何必旧，倾盖定前言。有客赏我趣，每每顾林园。谈谐无俗调，所说圣人篇。或有数斗酒，闲饮自欢然。我实幽居士，无复东西缘；物新人惟旧，弱毫多所宣。情通万里外，形迹滞江山；君其爱体素，来会在何年！"
  },
  {
    "title": "读山海经十三首·其九",
    "author": "陶渊明",
    "dynasty": "魏晋",
    "content": "夸父诞宏志，乃与日竞走。俱至虞渊下，似若无胜负。神力既殊妙，倾河焉足有！馀迹寄邓林，功竟在身后。"
  },
  {
    "title": "拟挽歌辞·其三",
    "author": "陶渊明",
    "dynasty": "魏晋",
    "content": "荒草何茫茫，白杨亦萧萧。严霜九月中，送我出远郊。四面无人居，高坟正嶕峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或余悲，他人亦已歌。死去何所道，托体同山阿。"
  },
  {
    "title": "蜡日",
    "author": "陶渊明",
    "dynasty": "魏晋",
    "content": "风雪送余运，无妨时已和。梅柳夹门植，一条有佳花。我唱尔言得，酒中适何多！未能明多少，章山有奇歌。"
  },
  {
    "title": "咏三良",
    "author": "柳宗元",
    "dynasty": "唐代",
    "content": "束带值明后，顾盼流辉光。一心在陈力，鼎列夸四方。款款效忠信，恩义皎如霜。生时亮同体，死没宁分张。壮躯闭幽隧，猛志填黄肠。殉死礼所非，况乃用其良。霸基弊不振，晋楚更张皇。疾病命固乱，魏氏言有章。从邪陷厥父，吾欲讨彼狂。"
  },
  {
    "title": "酬丁柴桑",
    "author": "陶渊明",
    "dynasty": "魏晋",
    "content": "有客有客，爰来宦止。秉直司聪，惠于百里。飱胜如归，聆善若始。匪惟谐也，屡有良游。载言载眺，以写我忧。放欢一遇，既醉还休。实欣心期，方从我游。"
  },
  {
    "title": "戊申岁六月中遇火",
    "author": "陶渊明",
    "dynasty": "魏晋",
    "content": "草庐寄穷巷，甘以辞华轩。正夏长风急，林室顿烧燔。一宅无遗宇，舫舟荫门前。迢迢新秋夕，亭亭月将圆。果菜始复生，惊鸟尚未还。中宵伫遥念，一盼周九天。总发抱孤介，奄出四十年。形迹凭化往，灵府长独闲。贞刚自有质，玉石乃非坚。仰想东户时，余粮宿中田。鼓腹无所思；朝起暮归眠。既已不遇兹，且遂灌我园。"
  },
  {
    "title": "杂诗十二首·其三",
    "author": "陶渊明",
    "dynasty": "魏晋",
    "content": "荣华难久居，盛衰不可量。昔为叁春蕖，今作秋莲房。严霜结野草，枯悴未遽央。日月还复周，我去不再阳。眷眷往昔时，忆此断人肠。"
  },
  {
    "title": "辛丑岁七月赴假还江陵夜行涂口",
    "author": "陶渊明",
    "dynasty": "魏晋",
    "content": "闲居三十载，遂与尘事冥。诗书敦宿好，林园无世情。如何舍此去，遥遥至南荆！叩枻新秋月，临流别友生。凉风起将夕，夜景湛虚明。昭昭天宇阔，皛皛川上平。怀役不遑寐，中宵尚孤征。商歌非吾事，依依在耦耕。投冠旋旧墟，不为好爵萦。养真衡茅下，庶以善自名。"
  },
  {
    "title": "五月旦作和戴主簿",
    "author": "陶渊明",
    "dynasty": "魏晋",
    "content": "虚舟纵逸棹，回复遂无穷。发岁始俯仰，星纪奄将中。南窗罕悴物，北林荣且丰。神萍写时雨，晨色奏景风。既来孰不去？人理固有终。居常待其尽，曲肱岂伤冲。迁化或夷险，肆志无窊隆。即事如已高，何必升华嵩。"
  },
  {
    "title": "饮酒·二十",
    "author": "陶渊明",
    "dynasty": "魏晋",
    "content": "羲农去我久，举世少复真。汲汲鲁中叟，弥缝使其淳。凤鸟虽不至，礼乐暂得新，洙泗辍微响，漂流逮狂秦。诗书复何罪？一朝成灰尘。区区诸老翁，为事诚殷勤。如何绝世下，六籍无一亲。终日驰车走，不见所问津。若复不快饮，空负头上巾。但恨多谬误，君当恕醉人。"
  },
  {
    "title": "丙辰岁八月中于下潠田舍获",
    "author": "陶渊明",
    "dynasty": "魏晋",
    "content": "贫居依稼穑，戮力东林隈。不言春作苦，常恐负所怀。司田眷有秋，寄声与我谐。饥者欢初饱，束带候鸣鸡。扬楫越平湖，泛随清壑回。郁郁荒山里，猿声闲且哀。悲风爱静夜，林鸟喜晨开。曰余作此来，三四星火颓。姿年逝已老，其事未云乖。遥谢荷蓧翁，聊得从君栖。"
  },
  {
    "title": "庚子岁五月中从都还阻风于规林·其二",
    "author": "陶渊明",
    "dynasty": "魏晋",
    "content": "自古叹行役，我今始知之。山川一何旷，巽坎难与期。崩浪聒天响，长风无息时。久游恋所生，如何淹在兹。静念园林好，人间良可辞。当年讵有几？纵心复何疑！"
  },
  {
    "title": "杂诗十二首·其四",
    "author": "陶渊明",
    "dynasty": "魏晋",
    "content": "丈夫志四海，我愿不知老。亲戚共一处，子孙还相保。觞弦肆朝日，樽中酒不燥。缓带尽欢娱，起晚眠常早。孰若当世士，冰炭满怀抱。百年归丘垄，用此空名道！"
  },
  {
    "title": "咏贫士·其一",
    "author": "陶渊明",
    "dynasty": "魏晋",
    "content": "万族各有托，孤云独无依。暧暧空中灭，何时见馀晖。朝霞开宿雾，众鸟相与飞。迟迟出林翮，未夕复来归。量力守故辙，岂不寒与饥？知音苟不存，已矣何所悲。"
  },
  {
    "title": "和胡西曹示顾贼曹",
    "author": "陶渊明",
    "dynasty": "魏晋",
    "content": "蕤宾五月中，清朝起南颸。不驶亦不迟，飘飘吹我衣。重云蔽白日，闲雨纷微微。流目视西园，烨烨荣紫葵。于今甚可爱，奈何当复衰！感物愿及时，每恨靡所挥。悠悠待秋稼，寥落将赊迟。逸想不可淹，猖狂独长悲！"
  },
  {
    "title": "饮酒·其三",
    "author": "陶渊明",
    "dynasty": "魏晋",
    "content": "道丧向千载，人人惜其情。有酒不肯饮，但顾世间名。所以贵我身，岂不在一生？一生复能几，倏如流电惊。鼎鼎百年内，持此欲何成！"
  },
  {
    "title": "饮酒·其二",
    "author": "陶渊明",
    "dynasty": "魏晋",
    "content": "积善云有报，夷叔在西山。善恶苟不应，何事空立言！九十行带索，饥寒况当年。不赖固穷节，百世当谁传。"
  },
  {
    "title": "于王抚军座送客",
    "author": "陶渊明",
    "dynasty": "魏晋",
    "content": "秋日凄且厉，百卉具已腓。爰以履霜节，登高饯将归。寒气冒山泽，游云倏无依。洲渚四缅邈，风水互乖违。瞻夕欣良宴，离言聿云悲。晨鸟暮来还，悬车敛馀辉。逝止判殊路，旋驾怅迟迟。目送回舟远，情随万化遗。"
  },
  {
    "title": "乙巳岁三月为建威参军使都经钱溪",
    "author": "陶渊明",
    "dynasty": "魏晋",
    "content": "我不践斯境，岁月好已积。晨夕看山川，事事悉如昔。微雨洗高林，清飙矫云翮。眷彼品物存，义风都未隔。伊余何为者，勉励从兹役？一形似有制，素襟不可易。园田日梦想，安得久离析？终怀在归舟，谅哉宜霜柏。"
  },
  {
    "title": "咏二疏",
    "author": "陶渊明",
    "dynasty": "魏晋",
    "content": "大象转四时，功成者自去。借问衰周来，几人得其趣？游目汉廷中，二疏复此举。高啸返旧居，长揖储君傅。饯送倾皇朝，华轩盈道路。离别情所悲，余荣何足顾！事胜感行人，贤哉岂常誉！厌厌阎里欢，所营非近务。促席延故老，挥觞道平素。问金终寄心，清言晓未悟。放意乐余年，遑恤身后虑！谁云其人亡，久而道弥著。"
  },
  {
    "title": "赠羊长史·并序",
    "author": "陶渊明",
    "dynasty": "魏晋",
    "content": "左军羊长史，衔使秦川，作此与之。愚生三季后，慨然念黄虞。得知千载上，正赖古人书。圣贤留余迹，事事在中都。岂忘游心目？关河不可逾。九域甫已一，逝将理舟舆。闻君当先迈，负疴不获俱。路若经商山，为我少踌躇。多谢绮与甪，精爽今何如？紫芝谁复采？深谷久应芜。驷马无贳患，贫贱有交娱。清谣结心曲，人乖运见疏。拥怀累代下，言尽意不舒。"
  },
  {
    "title": "赠长沙公",
    "author": "陶渊明",
    "dynasty": "魏晋",
    "content": "余于长沙公为族，祖同出大司马。昭穆既远，以为路人。经过浔阳，临别赠此。同源分流，人易世疏，慨然寤叹，念兹厥初；礼服遂悠，岁月眇徂，感彼行路，眷然踌躇；于穆令族，允构斯堂，谐气冬暄，映怀圭璋；爰采春华，载警秋霜，我曰钦哉，实宗之光；伊余云遘，在长忘同，笑言未久，逝焉西东；遥遥三湘，滔滔九江，山川阻远，行李时通；何以写心，贻此话言，进篑虽微，终焉为山；敬哉离人，临路凄然，款襟或辽，音问其先。"
  },
  {
    "title": "游斜川",
    "author": "陶渊明",
    "dynasty": "魏晋",
    "content": "辛丑正月五日，天气澄和，风物闲美，与二三邻曲，同游斜川。临长流，望曾城，鲂鲤跃鳞于将夕，水鸥乘和以翻飞。彼南阜者，名实旧矣，不复乃为嗟叹。若夫曾城，傍无依接，独秀中皋，遥想灵山，有爱嘉名。欣对不足，率共赋诗。悲日月之遂往，悼吾年之不留。各疏年纪乡里，以记其时日。开岁倏五日，吾生行归休。念之动中怀，及辰为兹游。气和天惟澄，班坐依远流。弱湍驰文鲂，闲谷矫鸣鸥。迥泽散游目，缅然睇曾丘。虽微九重秀，顾瞻无匹俦。提壶接宾侣，引满更献酬。未知从今去，当复如此不？中觞纵遥情，忘彼千载忧。且极今朝乐，明日非所求。"
  },
  {
    "title": "悲从弟仲德",
    "author": "陶渊明",
    "dynasty": "魏晋",
    "content": "衔哀过旧宅，悲泪应心零。借问为谁悲？怀人在九冥。礼服名群从，恩爱若同生。门前执手时，何意尔先倾！在数竟不免，为山不及成。慈母沈哀疚，二胤才数龄。双位委空馆，朝夕无哭声。流尘集虚坐，宿草旅前庭。阶除旷游迹，园林独馀情。翳然乘化去，终天不复形。迟迟将回步，恻恻悲襟盈。"
  },
  {
    "title": "饮酒·其十",
    "author": "陶渊明",
    "dynasty": "魏晋",
    "content": "在昔曾远游，直至东海隅。道路迥且长，风波阻中途。此行谁使然？似为饥所驱。倾身营一饱，少许便有馀。恐此非名计，息驾归闲居。"
  },
  {
    "title": "有会而作",
    "author": "陶渊明",
    "dynasty": "魏晋",
    "content": "旧谷既没，新谷未登，颇为老农，而值年灾，日月尚悠，为患未已。登岁之功，既不可希，朝夕所资，烟火裁通。旬日已来，始念饥乏，岁云夕矣，慨然永怀，今我不述，后生何闻哉！弱年逢家乏，老至更长饥。菽麦实所羡，孰敢慕甘肥。惄如亚九饭，当暑厌寒衣。岁月将欲暮，如何辛苦悲。常善粥者心，深念蒙袂非。嗟来何足吝，徒没空自遗。斯滥岂攸志，固穷夙所归。馁也已矣夫，在昔余多师。"
  },
  {
    "title": "饮酒·十六",
    "author": "陶渊明",
    "dynasty": "魏晋",
    "content": "少年罕人事，游好在六经。行行向不惑，淹留遂无成。竟抱固穷节，饥寒饱所更。敝庐交悲风，荒草没前庭。披褐守长夜，晨鸡不肯鸣。孟公不在兹，终以翳吾情。"
  },
  {
    "title": "示周续之祖企谢景夷三郎",
    "author": "陶渊明",
    "dynasty": "魏晋",
    "content": "负疴颓檐下，终日无一欣。药石有时闲，念我意中人。相去不寻常，道路邈何因？周生述孔业，祖谢响然臻。道丧向千载，今朝复斯闻。马队非讲肆，校书亦已勤。老夫有所爱，思与尔为邻。愿言诲诸子，从我颍水滨。"
  },
  {
    "title": "和刘柴桑",
    "author": "陶渊明",
    "dynasty": "魏晋",
    "content": "山泽久见招，胡事乃踌躇？直为亲旧故，未忍言索居。良辰入奇怀，挈杖还西庐。荒涂无归人，时时见废墟。茅茨已就治，新畴复应畬。谷风转凄薄，春醪解饥劬。弱女虽非男，慰情良胜无。栖栖世中事，岁月共相疏。耕织称其用，过此奚所须。去去百年外，身名同翳如。"
  },
  {
    "title": "岁暮和张常侍",
    "author": "陶渊明",
    "dynasty": "魏晋",
    "content": "市朝凄旧人，骤骥感悲泉。明旦非今日，岁暮余何言！素颜敛光润，白发一己繁。阔哉秦穆谈，旅力岂未愆！向夕长风起，寒云没西山。洌洌气遂严，纷纷飞鸟还。民生鲜长在，矧伊愁苦缠。屡阙清酤至，无以乐当年。穷通靡攸虑，憔悴由化迁。抚己有深怀，履运增慨然。"
  },
  {
    "title": "劝农",
    "author": "陶渊明",
    "dynasty": "魏晋",
    "content": "悠悠上古，厥初生民。傲然自足，抱朴含真。智巧既萌，资待靡因。谁其赡之，实赖哲人。哲人伊何？时维后稷。赡之伊何？实曰播殖。舜既躬耕，禹亦稼穑。远若周典，八政始食。熙熙令德，猗猗原陆。卉木繁荣，和风清穆。纷纷士女，趋时竞逐。桑妇宵兴，农夫野宿。气节易过，和泽难久。冀缺携俪，沮溺结耦。相彼贤达，犹勤陇亩。矧伊众庶，曳裾拱手！民生在勤，勤则不匮。宴安自逸，岁暮奚冀！儋石不储，饥寒交至。顾尔俦列，能不怀愧！孔耽道德，樊须是鄙。董乐琴书，田园不履。若能超然，投迹高轨。敢不敛衽，敬赞德美。"
  },
  {
    "title": "述酒",
    "author": "陶渊明",
    "dynasty": "魏晋",
    "content": "重离照南陆，鸣鸟声相闻；秋草虽未黄，融风久已分。素砾皛修渚，南岳无馀云。豫章抗高门，重华固灵坟。流泪抱中叹，倾耳听司晨。神州献嘉粟，西灵为我驯。诸梁董师旅，芊胜丧其身。山阳归下国，成名犹不勤。卜生善斯牧，安乐不为君。平王去旧京，峡中纳遗薰。双阳甫云育，三趾显奇文。王子爱清吹，日中翔河汾。朱公练九齿，闲居离世纷。峨峨西岭内，偃息常所亲。天容自永固，彭殇非等伦。"
  },
  {
    "title": "饮酒 十四",
    "author": "陶渊明",
    "dynasty": "魏晋",
    "content": "故人赏我趣，挈壶相与至。班荆坐松下，数斟已复醉。父老杂乱言，觞酌失行次。不觉知有我，安知物为贵。悠悠迷所留，酒中有深味。"
  },
  {
    "title": "与殷晋安别",
    "author": "陶渊明",
    "dynasty": "魏晋",
    "content": "殷先作晋安南府长史掾，因居浔阳，后作太尉参军，移家东下。作此以赠。游好非少长，一遇尽殷勤。信宿酬清话，益复知为亲。去岁家南里，薄作少时邻。负杖肆游从，淹留忘宵晨。语默自殊势，亦知当乖分。未谓事已及，兴言在兹春。飘飘西来风，悠悠东去云。山川千里外，言笑难为因。良才不隐世，江湖多贱贫。脱有经过便，念来存故人。"
  },
  {
    "title": "饮酒·十三",
    "author": "陶渊明",
    "dynasty": "魏晋",
    "content": "有客常同止，取舍邈异境。一士常独醉，一夫终年醒，醒醉还相笑，发言各不领。规规一何愚，兀傲差若颖。寄言酣中客，日没烛当秉。"
  },
  {
    "title": "庚子岁五月中从都还阻风于规林·其一",
    "author": "陶渊明",
    "dynasty": "魏晋",
    "content": "行行循归路，计日望旧居。一欣侍温颜，再喜见友于。鼓棹路崎曲，指景限西隅。江山岂不险？归子念前涂。凯风负我心，戢楪守穷湖。高莽眇无界，夏木独森疏。谁言客舟远？近瞻百里余。延目识南岭，空叹将焉如！"
  },
  {
    "title": "咏贫士·其二",
    "author": "陶渊明",
    "dynasty": "魏晋",
    "content": "凄厉岁云暮，拥褐曝前轩。南圃无遗秀，枯条盈北园。倾壶绝馀沥，窥灶不见烟。诗书塞座外，日昃不遑研。闲居非陈厄，窃有愠见言。何以慰我怀，赖古多此贤。"
  },
  {
    "title": "饮酒·其六",
    "author": "陶渊明",
    "dynasty": "魏晋",
    "content": "行止千万端，谁知非与是。是非苟相形，雷同共誉毁。三季多此事，达士似不尔。咄咄俗中愚，且当从黄绮。"
  },
  {
    "title": "归鸟·其一",
    "author": "陶渊明",
    "dynasty": "魏晋",
    "content": "翼翼归鸟，晨去于林。远之八表，近憩云岑。和风不洽，翻翮求心。顾俦相鸣，景庇清阴。"
  },
  {
    "title": "饮酒·十八",
    "author": "陶渊明",
    "dynasty": "魏晋",
    "content": "子云性嗜酒，家贫无由得，时赖好事人，载醪祛所惑。觞来为之尽，是谘无不塞。有时不肯言，岂不在伐国。仁者用其心，何尝失显默。"
  },
  {
    "title": "读山海经十三首·其三",
    "author": "陶渊明",
    "dynasty": "魏晋",
    "content": "迢迢槐江岭，是为玄圃丘。西南望昆墟，光气难与俦。亭亭明玕照，洛洛清瑶流。恨不及周穆，托乘一来游。"
  },
  {
    "title": "与子俨等疏",
    "author": "陶渊明",
    "dynasty": "魏晋",
    "content": "　　告俨、俟、份、佚、佟：　　天地赋命，生必有死；自古圣贤，谁能独免？子夏有言：“死生有命，富贵在天。”四友之人，亲受音旨。发斯谈者，将非穷达不可妄求，寿夭永无外请故耶？　　吾年过五十，少而穷苦，每以家弊，东西游走。性刚才拙，与物多忤。自量为己，必贻俗患。僶俛辞世，使汝等幼而饥寒。余尝感孺仲贤妻之言。败絮自拥，何惭儿子？此既一事矣。但恨邻靡二仲，室无莱妇，抱兹苦心，良独内愧。　　少学琴书，偶爱闲静，开卷有得，便欣然忘食。见树木交荫，时鸟变声，亦复欢然有喜。常言五六月中，北窗下卧，遇凉风暂至，自谓是羲皇上人。意浅识罕，谓斯言可保。日月遂往，机巧好疏。缅求在昔，眇然如何！　　疾患以来，渐就衰损，亲旧不遗，每以药石见救，自恐大分将有限也。汝辈稚小家贫，每役柴水之劳，何时可免？念之在心，若何可言！然汝等虽不同生，当思四海皆兄弟之义。鲍叔，管仲，分财无猜；归生、伍举，班荆道旧；遂能以败为成，因丧立功。他人尚尔，况同父之人哉！颖川韩元长，汉末名士，身处卿佐，八十而终，兄弟同居，至于没齿。济北氾稚春，晋时操行人也，七世同财，家人无怨色。　　《诗》曰：“高山仰止，景行行止。”虽不能尔，至心尚之。汝其慎哉，吾复何言！"
  },
  {
    "title": "饮酒·十九",
    "author": "陶渊明",
    "dynasty": "魏晋",
    "content": "畴昔苦长饥，投耒去学仕。将养不得节，冻馁固缠己。是时向立年，志意多所耻。遂尽介然分，拂衣归田里，冉冉星气流，亭亭复一纪。世路廓悠悠，杨朱所以止。虽无挥金事，浊酒聊可恃。"
  },
  {
    "title": "读山海经十三首·其五",
    "author": "陶渊明",
    "dynasty": "魏晋",
    "content": "翩翩三青鸟，毛色奇可怜。朝为王母使，暮归三危山。我欲因此鸟，具向王母言。在世无所须，惟酒与长年。"
  },
  {
    "title": "饮酒·十二",
    "author": "陶渊明",
    "dynasty": "魏晋",
    "content": "长公曾一仕，壮节忽失时；杜门不复出，终身与世辞。仲理归大泽，高风始在兹。一往便当已，何为复狐疑！去去当奚道，世俗久相欺。摆落悠悠谈，请从余所之。"
  },
  {
    "title": "饮酒·十五",
    "author": "陶渊明",
    "dynasty": "魏晋",
    "content": "贫居乏人工，灌木荒余宅。班班有翔鸟，寂寂无行迹。宇宙一何悠，人生少至百。岁月相催逼，鬓边早已白。若不委穷达，素抱深可惜。"
  },
  {
    "title": "过故人庄",
    "author": "孟浩然",
    "dynasty": "唐代",
    "content": "故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。"
  },
  {
    "title": "望洞庭湖赠张丞相",
    "author": "孟浩然",
    "dynasty": "唐代",
    "content": "八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。"
  },
  {
    "title": "宿建德江",
    "author": "孟浩然",
    "dynasty": "唐代",
    "content": "移舟泊烟渚，日暮客愁新。野旷天低树，江清月近人。"
  },
  {
    "title": "早寒江上有怀",
    "author": "孟浩然",
    "dynasty": "唐代",
    "content": "木落雁南度，北风江上寒。我家襄水曲，遥隔楚云端。乡泪客中尽，孤帆天际看。迷津欲有问，平海夕漫漫。"
  },
  {
    "title": "夜归鹿门山歌",
    "author": "孟浩然",
    "dynasty": "唐代",
    "content": "山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。"
  },
  {
    "title": "夏日南亭怀辛大",
    "author": "孟浩然",
    "dynasty": "唐代",
    "content": "山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。"
  },
  {
    "title": "与诸子登岘山",
    "author": "孟浩然",
    "dynasty": "唐代",
    "content": "人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑尚在，读罢泪沾襟。"
  },
  {
    "title": "田家元日",
    "author": "孟浩然",
    "dynasty": "唐代",
    "content": "昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。"
  },
  {
    "title": "清明即事",
    "author": "孟浩然",
    "dynasty": "唐代",
    "content": "帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。"
  },
  {
    "title": "岁暮归南山",
    "author": "孟浩然",
    "dynasty": "唐代",
    "content": "北阙休上书，南山归敝庐。不才明主弃，多病故人疏。白发催年老，青阳逼岁除。永怀愁不寐，松月夜窗虚。"
  },
  {
    "title": "留别王侍御维",
    "author": "孟浩然",
    "dynasty": "唐代",
    "content": "寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。"
  },
  {
    "title": "宿业师山房期丁大不至",
    "author": "孟浩然",
    "dynasty": "唐代",
    "content": "夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝径。"
  },
  {
    "title": "送朱大入秦",
    "author": "孟浩然",
    "dynasty": "唐代",
    "content": "游人五陵去，宝剑值千金。分手脱相赠，平生一片心。"
  },
  {
    "title": "宿桐庐江寄广陵旧游",
    "author": "孟浩然",
    "dynasty": "唐代",
    "content": "山暝听猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。"
  },
  {
    "title": "秋登兰山寄张五",
    "author": "孟浩然",
    "dynasty": "唐代",
    "content": "北山白云里，隐者自怡悦。相望试登高，心随雁飞灭。愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。"
  },
  {
    "title": "自洛之越",
    "author": "孟浩然",
    "dynasty": "唐代",
    "content": "遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。"
  },
  {
    "title": "秋宵月下有怀",
    "author": "孟浩然",
    "dynasty": "唐代",
    "content": "秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。"
  },
  {
    "title": "送杜十四之江南",
    "author": "孟浩然",
    "dynasty": "唐代",
    "content": "荆吴相接水为乡，君去春江正淼茫。(淼 同：渺)日暮征帆何处泊，天涯一望断人肠。"
  },
  {
    "title": "洛中访袁拾遗不遇",
    "author": "孟浩然",
    "dynasty": "唐代",
    "content": "洛阳访才子，江岭作流人。闻说梅花早，何如北地春。"
  },
  {
    "title": "渡浙江问舟中人",
    "author": "孟浩然",
    "dynasty": "唐代",
    "content": "潮落江平未有风，扁舟共济与君同。时时引领望天末，何处青山是越中。"
  },
  {
    "title": "春中喜王九相寻",
    "author": "孟浩然",
    "dynasty": "唐代",
    "content": "二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。"
  },
  {
    "title": "凉州词",
    "author": "孟浩然",
    "dynasty": "唐代",
    "content": "浑成紫檀金屑文，作得琵琶声入云。胡地迢迢三万里，那堪马上送明君。异方之乐令人悲，羌笛胡笳不用吹。坐看今夜关山月，思杀边城游侠儿。"
  },
  {
    "title": "清明日宴梅道士房",
    "author": "孟浩然",
    "dynasty": "唐代",
    "content": "林卧愁春尽，搴帷览物华。忽逢青鸟使，邀入赤松家。金灶初开火，仙桃正发花。童颜若可驻，何惜醉流霞。"
  },
  {
    "title": "秦中感秋寄远上人",
    "author": "孟浩然",
    "dynasty": "唐代",
    "content": "一丘常欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。"
  },
  {
    "title": "洗然弟竹亭",
    "author": "孟浩然",
    "dynasty": "唐代",
    "content": "吾与二三子，平生结交深。俱怀鸿鹄志，昔有鶺鴒心。逸气假毫翰，清风在竹林。达是酒中趣，琴上偶然音。"
  },
  {
    "title": "万山潭作",
    "author": "孟浩然",
    "dynasty": "唐代",
    "content": "垂钓坐磐石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月棹歌还。"
  },
  {
    "title": "晚泊浔阳望庐山",
    "author": "孟浩然",
    "dynasty": "唐代",
    "content": "挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮空闻钟。"
  },
  {
    "title": "耶溪泛舟",
    "author": "孟浩然",
    "dynasty": "唐代",
    "content": "落景余清辉，轻桡弄溪渚。泓澄爱水物，临泛何容与。白首垂钓翁，新妆浣纱女。相看似相识，脉脉不得语。"
  },
  {
    "title": "初秋",
    "author": "孟浩然",
    "dynasty": "唐代",
    "content": "不觉初秋夜渐长，清风习习重凄凉。炎炎暑退茅斋静，阶下丛莎有露光。"
  },
  {
    "title": "题大禹寺义公禅房",
    "author": "孟浩然",
    "dynasty": "唐代",
    "content": "义公习禅寂，结宇依空林。户外一峰秀，阶前众壑深。夕阳连雨足，空翠落庭阴。看取莲花净，应知不染心。"
  },
  {
    "title": "问舟子",
    "author": "孟浩然",
    "dynasty": "唐代",
    "content": "向夕问舟子，前程复几多。湾头正堪泊，淮里足风波。"
  },
  {
    "title": "他乡七夕",
    "author": "孟浩然",
    "dynasty": "唐代",
    "content": "他乡逢七夕，旅馆益羁愁。不见穿针妇，空怀故国楼。绪风初减热，新月始临秋。谁忍窥河汉，迢迢问斗牛。"
  },
  {
    "title": "南归阻雪",
    "author": "孟浩然",
    "dynasty": "唐代",
    "content": "我行滞宛许，日夕望京豫。旷野莽茫茫，乡山在何处。孤烟村际起，归雁天边去。积雪覆平皋，饥鹰捉寒兔。少年弄文墨，属意在章句。十上耻还家，裴回守归路。"
  },
  {
    "title": "陪姚使君题惠上人房",
    "author": "孟浩然",
    "dynasty": "唐代",
    "content": "带雪梅初暖，含烟柳尚青。来窥童子偈，得听法王经。会理知无我，观空厌有形。迷心应觉悟，客思未遑宁。"
  },
  {
    "title": "送陈七赴西军",
    "author": "孟浩然",
    "dynasty": "唐代",
    "content": "吾观非常者，碌碌在目前。君负鸿鹄志，蹉跎书剑年。一闻边烽动，万里忽争先。余亦赴京国，何当献凯还。"
  },
  {
    "title": "听郑五愔弹琴",
    "author": "孟浩然",
    "dynasty": "唐代",
    "content": "阮籍推名饮，清风坐竹林。半酣下衫袖，拂拭龙唇琴。一杯弹一曲，不觉夕阳沉。余意在山水，闻之谐夙心。"
  },
  {
    "title": "送告八从军",
    "author": "孟浩然",
    "dynasty": "唐代",
    "content": "男儿一片气，何必五车书。好勇方过我，多才便起予。运筹将入幕，养拙就闲居。正待功名遂，从君继两疏。"
  },
  {
    "title": "与颜钱塘登障楼望潮作",
    "author": "孟浩然",
    "dynasty": "唐代",
    "content": "百里闻雷震，鸣弦暂辍弹。府中连骑出，江上待潮观。照日秋云迥，浮天渤澥宽。惊涛来似雪，一座凛生寒。"
  },
  {
    "title": "采樵作",
    "author": "孟浩然",
    "dynasty": "唐代",
    "content": "采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。"
  },
  {
    "title": "田园作",
    "author": "孟浩然",
    "dynasty": "唐代",
    "content": "弊庐隔尘喧，惟先养恬素。卜邻近三径，植果盈千树。粤余任推迁，三十犹未遇。书剑时将晚，丘园日已暮。晨兴自多怀，昼坐常寡悟。冲天羡鸿鹄，争食羞鸡鹜。望断金马门，劳歌采樵路。乡曲无知己，朝端乏亲故。谁能为扬雄，一荐甘泉赋。"
  },
  {
    "title": "登江中孤屿赠白云先生王迥",
    "author": "孟浩然",
    "dynasty": "唐代",
    "content": "悠悠清江水，水落沙屿出。回潭石下深，绿筱岸傍密。鲛人潜不见，渔父歌自逸。忆与君别时，泛舟如昨日。夕阳开返照，中坐兴非一。南望鹿门山，归来恨如失。"
  },
  {
    "title": "鹦鹉洲送王九之江左",
    "author": "孟浩然",
    "dynasty": "唐代",
    "content": "昔登江上黄鹤楼，遥爱江中鹦鹉洲。洲势逶迤绕碧流，鸳鸯鸂鶒满滩头。滩头日落沙碛长，金沙熠熠动飙光。舟人牵锦缆，浣女结罗裳。月明全见芦花白，风起遥闻杜若香。君行采采莫相忘。"
  },
  {
    "title": "彭蠡湖中望庐山",
    "author": "孟浩然",
    "dynasty": "唐代",
    "content": "太虚生月晕，舟子知天风。挂席候明发，渺漫平湖中。中流见匡阜，势压九江雄。黤黕凝黛色，峥嵘当曙空。香炉初上日，瀑水喷成虹。久欲追尚子，况兹怀远公。我来限于役，未暇息微躬。淮海途将半，星霜岁欲穷。寄言岩栖者，毕趣当来同。"
  },
  {
    "title": "登望楚山最高顶",
    "author": "孟浩然",
    "dynasty": "唐代",
    "content": "山水观形胜，襄阳美会稽。最高唯望楚，曾未一攀跻。石壁疑削成，众山比全低。晴明试登陟，目极无端倪。云梦掌中小，武陵花处迷。暝还归骑下，萝月映深溪。"
  },
  {
    "title": "夏日浮舟过陈大水亭",
    "author": "孟浩然",
    "dynasty": "唐代",
    "content": "水亭凉气多，闲棹晚来过。涧影见松竹，潭香闻芰荷。野童扶醉舞，山鸟助酣歌。幽赏未云遍，烟光奈夕何。"
  },
  {
    "title": "舟中晓望",
    "author": "孟浩然",
    "dynasty": "唐代",
    "content": "挂席东南望，青山水国遥。舳舻争利涉，来往接风潮。问我今何适？天台访石桥。坐看霞色晓，疑是赤城标。"
  },
  {
    "title": "送王昌龄之岭南",
    "author": "孟浩然",
    "dynasty": "唐代",
    "content": "洞庭去远近，枫叶早惊秋。岘首羊公爱，长沙贾谊愁。土毛无缟纻，乡味有槎头。已抱沈痼疾，更贻魑魅忧。数年同笔砚，兹夕间衾裯。意气今何在，相思望斗牛。"
  },
  {
    "title": "涧南园即事贻皎上人",
    "author": "孟浩然",
    "dynasty": "唐代",
    "content": "弊庐在郭外，素产唯田园。左右林野旷，不闻朝市喧。钓竿垂北涧，樵唱入南轩。书取幽栖事，将寻静者论。"
  },
  {
    "title": "送辛大之鄂渚不及",
    "author": "孟浩然",
    "dynasty": "唐代",
    "content": "送君不相见，日暮独愁绪。江上空裴回，天边迷处所。郡邑经樊邓，山河入嵩汝。蒲轮去渐遥，石径徒延伫。"
  },
  {
    "title": "登总持寺浮图",
    "author": "孟浩然",
    "dynasty": "唐代",
    "content": "半空跻宝塔，时望尽京华。竹绕渭川遍，山连上苑斜。四门开帝宅，阡陌逗人家。累劫从初地，为童忆聚沙。一窥功德见，弥益道心加。坐觉诸天近，空香逐落花。"
  },
  {
    "title": "送张参明经举兼向泾州觐省",
    "author": "孟浩然",
    "dynasty": "唐代",
    "content": "十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。"
  },
  {
    "title": "登鹿门山怀古",
    "author": "孟浩然",
    "dynasty": "唐代",
    "content": "清晓因兴来，乘流越江岘。沙禽近方识，浦树遥莫辨。渐至鹿门山，山明翠微浅。岩潭多屈曲，舟楫屡回转。昔闻庞德公，采药遂不返。金涧饵芝朮，石床卧苔藓。纷吾感耆旧，结揽事攀践。隐迹今尚存，高风邈已远。白云何时去，丹桂空偃蹇。探讨意未穷，回艇夕阳晚。"
  },
  {
    "title": "高阳池送朱二",
    "author": "孟浩然",
    "dynasty": "唐代",
    "content": "当昔襄阳雄盛时，山公常醉习家池。池边钓女日相随，妆成照影竟来窥。澄波澹澹芙蓉发，绿岸参参杨柳垂。一朝物变人亦非，四面荒凉人住稀。意气豪华何处在，空余草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。"
  },
  {
    "title": "江上寄山阴崔少府国辅",
    "author": "孟浩然",
    "dynasty": "唐代",
    "content": "春堤杨柳发，忆与故人期。草木本无意，荣枯自有时。山阴定远近，江上日相思。不及兰亭会，空吟祓禊诗。"
  },
  {
    "title": "自浔阳泛舟经明海",
    "author": "孟浩然",
    "dynasty": "唐代",
    "content": "大江分九流，淼漫成水乡。舟子乘利涉，往来至浔阳。因之泛五湖，流浪经三湘。观涛壮枚发，吊屈痛沉湘。魏阙心恒在，金门诏不忘。遥怜上林雁，冰泮也回翔。"
  },
  {
    "title": "入峡寄弟",
    "author": "孟浩然",
    "dynasty": "唐代",
    "content": "吾昔与尔辈，读书常闭门。未尝冒湍险，岂顾垂堂言。自此历江湖，辛勤难具论。往来行旅弊，开凿禹功存。壁立千峰峻，潈流万壑奔。我来凡几宿，无夕不闻猿。浦上摇归恋，舟中失梦魂。泪沾明月峡，心断鹡鸰原。离阔星难聚，秋深露已繁。因君下南楚，书此示乡园。"
  },
  {
    "title": "夜渡湘水",
    "author": "孟浩然",
    "dynasty": "唐代",
    "content": "客舟贪利涉，闇里渡湘川。露气闻芳杜，歌声识采莲。榜人投岸火，渔子宿潭烟。行侣时相问，浔阳何处边？"
  },
  {
    "title": "寻菊花潭主人不遇",
    "author": "孟浩然",
    "dynasty": "唐代",
    "content": "行至菊花潭，村西日已斜。主人登高去，鸡犬空在家。"
  },
  {
    "title": "岁除夜会乐城张少府宅",
    "author": "孟浩然",
    "dynasty": "唐代",
    "content": "畴昔通家好，相知无间然。续明催画烛，守岁接长筵。旧曲梅花唱，新正柏酒传。客行随处乐，不见度年年。"
  },
  {
    "title": "示孟郊",
    "author": "孟浩然",
    "dynasty": "唐代",
    "content": "蔓草蔽极野，兰芝结孤根。众音何其繁，伯牙独不喧。当时高深意，举世无能分。钟期一见知，山水千秋闻。尔其保静节，薄俗徒云云。"
  },
  {
    "title": "赠王九",
    "author": "孟浩然",
    "dynasty": "唐代",
    "content": "日暮田家远，山中勿久淹。归人须早去，稚子望陶潜。"
  },
  {
    "title": "除夜有怀",
    "author": "孟浩然",
    "dynasty": "唐代",
    "content": "五更钟漏欲相催，四气推迁往复回。帐里残灯才去焰，炉中香气尽成灰。渐看春逼芙蓉枕，顿觉寒销竹叶杯。守岁家家应未卧，相思那得梦魂来。"
  },
  {
    "title": "洛中送奚三还扬州",
    "author": "孟浩然",
    "dynasty": "唐代",
    "content": "水国无边际，舟行共使风。羡君从此去，朝夕见乡中。予亦离家久，南归恨不同。音书若有问，江上会相逢。"
  },
  {
    "title": "都下送辛大之鄂",
    "author": "孟浩然",
    "dynasty": "唐代",
    "content": "南国辛居士，言归旧竹林。未逢调鼎用，徒有济川心。予亦忘机者，田园在汉阴。因君故乡去，遥寄式微吟。"
  },
  {
    "title": "送友人之京",
    "author": "孟浩然",
    "dynasty": "唐代",
    "content": "君登青云去，予望青山归。云山从此别，泪湿薜萝衣。"
  },
  {
    "title": "同储十二洛阳道中作",
    "author": "孟浩然",
    "dynasty": "唐代",
    "content": "珠弹繁华子，金羁游侠人。酒酣白日暮，走马入红尘。"
  },
  {
    "title": "游凤林寺西岭",
    "author": "孟浩然",
    "dynasty": "唐代",
    "content": "共喜年华好，来游水石间。烟容开远树，春色满幽山。壶酒朋情洽，琴歌野兴闲。莫愁归路暝，招月伴人还。"
  },
  {
    "title": "扬子津望京口",
    "author": "孟浩然",
    "dynasty": "唐代",
    "content": "北固临京口，夷山近海滨。江风白浪起，愁杀渡头人。"
  },
  {
    "title": "游精思观回王白云在后",
    "author": "孟浩然",
    "dynasty": "唐代",
    "content": "出谷未停午，到家日已曛。回瞻下山路，但见牛羊群。樵子暗相失，草虫寒不闻。衡门犹未掩，伫立望夫君。"
  },
  {
    "title": "赴京途中遇雪",
    "author": "孟浩然",
    "dynasty": "唐代",
    "content": "迢递秦京道，苍茫岁暮天。穷阴连晦朔，积雪满山川。落雁迷沙渚，饥乌噪野田。客愁空伫立，不见有人烟。"
  },
  {
    "title": "宿天台桐柏观",
    "author": "孟浩然",
    "dynasty": "唐代",
    "content": "海行信风帆，夕宿逗云岛。缅寻沧洲趣，近爱赤城好。扪萝亦践苔，辍棹恣探讨。息阴憩桐柏，采秀弄芝草。鹤唳清露垂，鸡鸣信潮早。愿言解缨络，从此去烦恼。高步陵四明，玄踪得二老。纷吾远游意，乐彼长生道。日夕望三山，云涛空浩浩。"
  },
  {
    "title": "题长安主人壁",
    "author": "孟浩然",
    "dynasty": "唐代",
    "content": "久废南山田，叨陪东阁贤。欲随平子去，犹未献甘泉。枕籍琴书满，褰帷远岫连。我来如昨日，庭树忽鸣蝉。促织惊寒女，秋风感长年。授衣当九月，无褐竟谁怜。"
  },
  {
    "title": "岁暮海上作",
    "author": "孟浩然",
    "dynasty": "唐代",
    "content": "仲尼既已没，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复何在。"
  },
  {
    "title": "裴司士、员司户见寻（一题作裴司士见访）",
    "author": "孟浩然",
    "dynasty": "唐代",
    "content": "府僚能枉驾，家酝复新开。落日池上酌，清风松下来。厨人具鸡黍，稚子摘杨梅。谁道山公醉，犹能骑马回。"
  },
  {
    "title": "檀溪寻故人（一题作檀溪寻古）",
    "author": "孟浩然",
    "dynasty": "唐代",
    "content": "花伴成龙竹，池分跃马溪。田园人不见，疑向洞中栖。"
  },
  {
    "title": "途次望乡",
    "author": "孟浩然",
    "dynasty": "唐代",
    "content": "客行愁落日，乡思重相催。况在他山外，天寒夕鸟来。雪深迷郢路，云暗失阳台。可叹凄惶子，高歌谁为媒。"
  },
  {
    "title": "春情",
    "author": "孟浩然",
    "dynasty": "唐代",
    "content": "青楼晓日珠帘映，红粉春妆宝镜催。已厌交欢怜枕席，相将游戏绕池台。坐时衣带萦纤草，行即裙裾扫落梅。更道明朝不当作，相期共斗管弦来。"
  },
  {
    "title": "与崔二十一游镜湖，寄包、贺二公",
    "author": "孟浩然",
    "dynasty": "唐代",
    "content": "试览镜湖物，中流到底清。不知鲈鱼味，但识鸥鸟情。帆得樵风送，春逢谷雨晴。将探夏禹穴，稍背越王城。府掾有包子，文章推贺生。沧浪醉后唱，因此寄同声。"
  },
  {
    "title": "送新安张少府归秦中（一题作越中送人归秦中）",
    "author": "孟浩然",
    "dynasty": "唐代",
    "content": "试登秦岭望秦川，遥忆青门春可怜。仲月送君从此去，瓜时须及邵平田。"
  },
  {
    "title": "北涧泛舟",
    "author": "孟浩然",
    "dynasty": "唐代",
    "content": "北涧流恒满，浮舟触处通。沿洄自有趣，何必五湖中。"
  },
  {
    "title": "登万岁楼",
    "author": "孟浩然",
    "dynasty": "唐代",
    "content": "万岁楼头望故乡，独令乡思更茫茫。天寒雁度堪垂泪，日落猿啼欲断肠。曲引古堤临冻浦，斜分远岸近枯杨。今朝偶见同袍友，却喜家书寄八行。"
  },
  {
    "title": "春意",
    "author": "孟浩然",
    "dynasty": "唐代",
    "content": "佳人能画眉，妆罢出帘帷。照水空自爱，折花将遗谁。春情多艳逸，春意倍相思。愁心极杨柳，一种乱如丝。"
  },
  {
    "title": "赋得盈盈楼上女",
    "author": "孟浩然",
    "dynasty": "唐代",
    "content": "夫婿久离别，青楼空望归。妆成卷帘坐，愁思懒缝衣。燕子家家入，杨花处处飞。空床难独守，谁为报金徽。"
  },
  {
    "title": "山中逢道士云公",
    "author": "孟浩然",
    "dynasty": "唐代",
    "content": "春馀草木繁，耕种满田园。酌酒聊自劝，农夫安与言。忽闻荆山子，时出桃花源。采樵过北谷，卖药来西村。村烟日云夕，榛路有归客。杖策前相逢，依然是畴昔。邂逅欢觏止，殷勤叙离隔。谓予搏扶桑，轻举振六翮。奈何偶昌运，独见遗草泽。既笑接舆狂，仍怜孔丘厄。物情趋势利，吾道贵闲寂。偃息西山下，门庭罕人迹。何时还清溪，从尔炼丹液。"
  },
  {
    "title": "送吴宣从事",
    "author": "孟浩然",
    "dynasty": "唐代",
    "content": "才有幕中士，宁无塞上勋。汉兵将灭虏，王粲始从军。旌旆边庭去，山川地脉分。平生一匕首，感激赠夫君。"
  },
  {
    "title": "东陂遇雨，率尔贻谢南池",
    "author": "孟浩然",
    "dynasty": "唐代",
    "content": "田家春事起，丁壮就东陂。殷殷雷声作，森森雨足垂。海虹晴始见，河柳润初移。予意在耕凿，因君问土宜。"
  },
  {
    "title": "寄赵正字",
    "author": "孟浩然",
    "dynasty": "唐代",
    "content": "正字芸香阁，幽人竹素园。经过宛如昨，归卧寂无喧。高鸟能择木，羝羊漫触藩。物情今已见，从此愿忘言。"
  },
  {
    "title": "梅道士水亭",
    "author": "孟浩然",
    "dynasty": "唐代",
    "content": "傲吏非凡吏，名流即道流。隐居不可见，高论莫能酬。水接仙源近，山藏鬼谷幽。再来迷处所，花下问渔舟。"
  },
  {
    "title": "宿武阳即事（一作宿武阳川）",
    "author": "孟浩然",
    "dynasty": "唐代",
    "content": "川暗夕阳尽，孤舟泊岸初。岭猿相叫啸，潭嶂似空虚。就枕灭明烛，扣舷闻夜渔。鸡鸣问何处，人物是秦馀。"
  },
  {
    "title": "书怀贻京邑同好",
    "author": "孟浩然",
    "dynasty": "唐代",
    "content": "维先自邹鲁，家世重儒风。诗礼袭遗训，趋庭沾末躬。昼夜常自强，词翰颇亦工。三十既成立，嗟吁命不通。慈亲向羸老，喜惧在深衷。甘脆朝不足，箪瓢夕屡空。执鞭慕夫子，捧檄怀毛公。感激遂弹冠，安能守固穷。当途诉知己，投刺匪求蒙。秦楚邈离异，翻飞何日同。"
  },
  {
    "title": "腊月八日于剡县石城寺礼拜",
    "author": "孟浩然",
    "dynasty": "唐代",
    "content": "石壁开金像，香山倚铁围。下生弥勒见，回向一心归。竹柏禅庭古，楼台世界稀。夕岚增气色，馀照发光辉。讲席邀谈柄，泉堂施浴衣。愿承功德水，从此濯尘机。"
  },
  {
    "title": "宿永嘉江，寄山阴崔少府国辅",
    "author": "孟浩然",
    "dynasty": "唐代",
    "content": "我行穷水国，君使入京华。相去日千里，孤帆天一涯。卧闻海潮至，起视江月斜。借问同舟客，何时到永嘉。"
  },
  {
    "title": "武陵泛舟",
    "author": "孟浩然",
    "dynasty": "唐代",
    "content": "武陵川路狭，前棹入花林。莫测幽源里，仙家信几深。水回青嶂合，云度绿溪阴。坐听闲猿啸，弥清尘外心。"
  },
  {
    "title": "与杭州薛司户登樟亭楼作",
    "author": "孟浩然",
    "dynasty": "唐代",
    "content": "水楼一登眺，半出青林高。帟幕英僚敞，芳筵下客叨。山藏伯禹穴，城压伍胥涛。今日观溟涨，垂纶学钓鳌。"
  },
  {
    "title": "小石潭记",
    "author": "柳宗元",
    "dynasty": "唐代",
    "content": "　　从小丘西行百二十步，隔篁竹，闻水声，如鸣珮环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。潭中鱼可百许头，皆若空游无所依。日光下澈，影布石上。佁然不动，俶尔远逝，往来翕忽，似与游者相乐。潭西南而望，斗折蛇行，明灭可见。其岸势犬牙差互，不可知其源。　　坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。　　同游者：吴武陵，龚古，余弟宗玄。隶而从者，崔氏二小生，曰恕己，曰奉壹。"
  },
  {
    "title": "江雪",
    "author": "柳宗元",
    "dynasty": "唐代",
    "content": "千山鸟飞绝，万径人踪灭。孤舟蓑笠翁，独钓寒江雪。"
  },
  {
    "title": "种树郭橐驼传",
    "author": "柳宗元",
    "dynasty": "唐代",
    "content": "　　郭橐驼，不知始何名。病偻，隆然伏行，有类橐驼者，故乡人号之“驼”。驼闻之曰：“甚善。名我固当。”因舍其名，亦自谓“橐驼”云。　　其乡曰丰乐乡，在长安西。驼业种树，凡长安豪富人为观游及卖果者，皆争迎取养。视驼所种树，或移徙，无不活；且硕茂，早实以蕃。他植者虽窥伺效慕，莫能如也。　　有问之，对曰：“橐驼非能使木寿且孳也，能顺木之天，以致其性焉尔。凡植木之性，其本欲舒，其培欲平，其土欲故，其筑欲密。既然已，勿动勿虑，去不复顾。其莳也若子，其置也若弃，则其天者全而其性得矣。故吾不害其长而已，非有能硕茂之也；不抑耗其实而已，非有能早而蕃之也。他植者则不然，根拳而土易，其培之也，若不过焉则不及。苟有能反是者，则又爱之太恩，忧之太勤。旦视而暮抚，已去而复顾。甚者，爪其肤以验其生枯，摇其本以观其疏密，而木之性日以离矣。虽曰爱之，其实害之；虽曰忧之，其实仇之；故不我若也。吾又何能为哉？”　　问者曰：“以子之道，移之官理，可乎？”驼曰：“我知种树而已，理，非吾业也。然吾居乡，见长人者好烦其令，若甚怜焉，而卒以祸。旦暮吏来而呼曰：‘官命促尔耕，勖尔植，督尔获，早缫而绪，早织而缕，字而幼孩，遂而鸡豚。’鸣鼓而聚之，击木而召之。吾小人辍飧饔以劳吏者，且不得暇，又何以蕃吾生而安吾性耶？故病且怠。若是，则与吾业者其亦有类乎？”　　问者曰：“嘻，不亦善夫！吾问养树，得养人术。”传其事以为官戒也。"
  },
  {
    "title": "捕蛇者说",
    "author": "柳宗元",
    "dynasty": "唐代",
    "content": ""
  },
  {
    "title": "登柳州城楼寄漳汀封连四州",
    "author": "柳宗元",
    "dynasty": "唐代",
    "content": "城上高楼接大荒，海天愁思正茫茫。惊风乱飐芙蓉水，密雨斜侵薜荔墙。岭树重遮千里目，江流曲似九回肠。共来百越文身地，犹自音书滞一乡。"
  },
  {
    "title": "渔翁",
    "author": "柳宗元",
    "dynasty": "唐代",
    "content": "渔翁夜傍西岩宿，晓汲清湘燃楚竹。烟销日出不见人，欸乃一声山水绿。回看天际下中流，岩上无心云相逐。"
  },
  {
    "title": "黔之驴",
    "author": "柳宗元",
    "dynasty": "唐代",
    "content": "　　黔无驴，有好事者船载以入。至则无可用，放之山下。虎见之，庞然大物也，以为神，蔽林间窥之。稍出近之，慭慭然，莫相知。　　他日，驴一鸣，虎大骇，远遁；以为且噬己也，甚恐。然往来视之，觉无异能者；益习其声，又近出前后，终不敢搏。稍近，益狎，荡倚冲冒。驴不胜怒，蹄之。虎因喜，计之曰：“技止此耳！”因跳踉大㘎，断其喉，尽其肉，乃去。　　噫！形之庞也类有德，声之宏也类有能。向不出其技，虎虽猛，疑畏，卒不敢取。今若是焉，悲夫！"
  },
  {
    "title": "始得西山宴游记",
    "author": "柳宗元",
    "dynasty": "唐代",
    "content": "　　自余为僇人，居是州，恒惴慄。其隟也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归；以为凡是州之山水有异态者，皆我有也，而未始知西山之怪特。　　今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而止。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类。悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始。故为之文以志。是岁，元和四年也。"
  },
  {
    "title": "溪居",
    "author": "柳宗元",
    "dynasty": "唐代",
    "content": "久为簪组累，幸此南夷谪。闲依农圃邻，偶似山林客。晓耕翻露草，夜榜响溪石。来往不逢人，长歌楚天碧。"
  },
  {
    "title": "与浩初上人同看山寄京华亲故",
    "author": "柳宗元",
    "dynasty": "唐代",
    "content": "海畔尖山似剑铓，秋来处处割愁肠。若为化得身千亿，散上峰头望故乡。"
  },
  {
    "title": "永州八记",
    "author": "柳宗元",
    "dynasty": "唐代",
    "content": "　　始得西山宴游记　　自余为僇人，居是州。恒惴慄。时隙也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归。以为凡是州之山水有异态者，皆我有也，而未始知西山之怪特。　　今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而上。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类，悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始，故为之文以志。是岁，元和四年也。　　钴鉧潭记　　钴鉧潭，在西山西。其始盖冉水自南奔注，抵山石，屈折东流；其颠委势峻，荡击益暴，啮其涯，故旁广而中深，毕至石乃止；流沫成轮，然后徐行。其清而平者，且十亩。有树环焉，有泉悬焉。　　其上有居者，以予之亟游也，一旦款门来告曰：“不胜官租、私券之委积，既芟山而更居，愿以潭上田贸财以缓祸。”　　予乐而如其言。则崇其台，延其槛，行其泉于高者而坠之潭，有声潀然。尤与中秋观月为宜，于以见天之高，气之迥。孰使予乐居夷而忘故土者，非兹潭也欤？　　钴鉧潭西小丘记　　得西山后八日，寻山口西北道二百步，又得钴鉧潭，潭西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。　　丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克己时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露，奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清泠之状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好事之士，或未能至焉。　　噫！以兹丘之胜，致之沣、镐、鄠、杜，则贵游之士争买者，日增千金而愈不可得。今弃是州也，农夫渔父过而陋之，贾四百，连岁不能售。而我与深源、克己独喜得之，是其果有遭乎！书于石，所以贺兹丘之遭也。　　至小丘西小石潭记　　从小丘西行百二十步，隔篁竹，闻水声，如鸣珮环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。　　潭中鱼可百许头，皆若空游无所依。日光下澈，影布石上，佁然不动;俶尔远逝，往来翕忽，似与游者相乐。　　潭西南而望，斗折蛇行，明灭可见。其岸势犬牙差互，不可知其源。　　坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。　　同游者：吴武陵，龚古，余弟宗玄。隶而从者，崔氏二小生：曰恕己，曰奉壹。　　袁家渴记　　由冉溪西南水行十里，山水之可取者五，莫若钴鉧潭。由溪口而西，陆行，可取者八九，莫若西山。由朝阳岩东南水行，至芜江，可取者三，莫若袁家渴。皆永中幽丽奇处也。　　楚越之间方言，谓水之反流为“渴”。渴上与南馆高嶂合，下与百家濑合。其中重洲小溪，澄潭浅渚，间厕曲折，平者深墨，峻者沸白。舟行若穷，忽而无际。　　有小山出水中，皆美石，上生青丛，冬夏常蔚然。其旁多岩洞，其下多白砾，其树多枫柟石楠，楩槠樟柚，草则兰芷。又有奇卉，类合欢而蔓生，轇轕水石。　　每风自四山而下，振动大木，掩苒众草，纷红骇绿，蓊葧香气，冲涛旋濑，退贮溪谷，摇飃葳蕤，与时推移。其大都如此，余无以穷其状。　　永之人未尝游焉，余得之不敢专焉，出而传于世。其地主袁氏。故以名焉。　　石渠记　　自渴西南行不能百步，得石渠，民桥其上。有泉幽幽然，其鸣乍大乍细。渠之广或咫尺，或倍尺，其长可十许步。其流抵大石，伏出其下。踰石而往，有石泓昌蒲被之，青藓环周。又折西行，旁陷岩石下，北堕小潭。潭幅员减百尺，清深多倏鱼。又北曲行纡余，睨若无穷，然卒入于渴。其侧皆诡石、怪木、奇卉、美箭，可列坐而庥焉。风摇其巅，韵动崖谷。视之既静，其听始远。　　予从州牧得之。揽去翳朽，决疏土石，既崇而焚，既釃而盈。惜其未始有传焉者，故累记其所属，遗之其人，书之其阳，俾后好事者求之得以易。　　元和七年正月八日，蠲渠至大石。十月十九日，踰石得石泓小潭，渠之美于是始穷也。　　石涧记　　石渠之事既穷，上由桥西北下土山之阴，民又桥焉。其水之大，倍石渠三之一，亘石为底，达于两涯。若床若堂，若陈筳席，若限阃奥。水平布其上，流若织文，响若操琴。揭跣而往，折竹扫陈叶，排腐木，可罗胡床十八九居之。交络之流，触激之音，皆在床下；翠羽之木，龙鳞之石，均荫其上。古之人其有乐乎此耶？后之来者有能追予之践履耶？得之日，与石渠同。　　由渴而来者，先石渠，后石涧；由百家濑上而来者，先石涧，后石渠。涧之可穷者，皆出石城村东南，其间可乐者数焉。其上深山幽林逾峭险，道狭不可穷也。　　小石城山记　　自西山道口径北踰黄茅岭而下，有二道：其一西出，寻之无所得；其一少北而东，不过四十丈，土断而川分，有积石横当其垠。其上为睥睨梁欐之形；其旁出堡坞，有若门焉，窥之正黑，投以小石，洞然有水声，其响之激越，良久乃已。环之可上，望甚远。无土壤而生嘉树美箭，益奇而坚，其疏数偃仰，类智者所施也。　　噫！吾疑造物者之有无久矣，及是，愈以为诚有。又怪其不为之中州而列是夷狄，更千百年不得一售其伎，是固劳而无用，神者倘不宜如是，则其果无乎？或曰：以慰夫贤而辱于此者。或曰：其气之灵，不为伟人而独为是物，故楚之南少人而多石。是二者余未信之。"
  },
  {
    "title": "钴鉧潭西小丘记",
    "author": "柳宗元",
    "dynasty": "唐代",
    "content": "　　得西山后八日，寻山口西北道二百步，又得钴鉧潭。西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。　　丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克己时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露，奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清泠之状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好事之士，或未能至焉。　　噫！以兹丘之胜，致之沣、镐、鄠、杜，则贵游之士争买者，日增千金而愈不可得。今弃是州也，农夫渔父，过而陋之，贾四百，连岁不能售。而我与深源、克己独喜得之，是其果有遭乎！书于石，所以贺兹丘之遭也。"
  },
  {
    "title": "蝜蝂传",
    "author": "柳宗元",
    "dynasty": "唐代",
    "content": "　　蝜蝂者，善负小虫也。行遇物，辄持取，卬其首负之。背愈重，虽困剧不止也。其背甚涩，物积因不散，卒踬仆不能起。人或怜之，为去其负。苟能行，又持取如故。又好上高，极其力不已，至坠地死。　　今世之嗜取者，遇货不避，以厚其室，不知为己累也，唯恐其不积。及其怠而踬也，黜弃之，迁徙之，亦以病矣。苟能起，又不艾。日思高其位，大其禄，而贪取滋甚，以近于危坠，观前之死亡，不知戒。虽其形魁然大者也，其名人也，而智则小虫也。亦足哀夫！"
  },
  {
    "title": "小石城山记",
    "author": "柳宗元",
    "dynasty": "唐代",
    "content": "　　自西山道口径北，逾黄茅岭而下，有二道：其一西出，寻之无所得；其一少北而东，不过四十丈，土断而川分，有积石横当其垠。其上为睥睨、梁欐之形，其旁出堡坞，有若门焉。窥之正黑，投以小石，洞然有水声，其响之激越，良久乃已。环之可上，望甚远，无土壤而生嘉树美箭，益奇而坚，其疏数偃仰，类智者所施设也。　　噫！吾疑造物者之有无久矣。及是，愈以为诚有。又怪其不为之中州，而列是夷狄，更千百年不得一售其伎，是固劳而无用。神者傥不宜如是，则其果无乎？或曰：“以慰夫贤而辱于此者。”或曰：“其气之灵，不为伟人,而独为是物，故楚之南少人而多石。”是二者，余未信之。"
  },
  {
    "title": "重别梦得",
    "author": "柳宗元",
    "dynasty": "唐代",
    "content": "二十年来万事同，今朝岐路忽西东。皇恩若许归田去，晚岁当为邻舍翁。"
  },
  {
    "title": "柳州二月榕叶落尽偶题",
    "author": "柳宗元",
    "dynasty": "唐代",
    "content": "宦情羁思共凄凄，春半如秋意转迷。山城过雨百花尽，榕叶满庭莺乱啼。"
  },
  {
    "title": "酬曹侍御过象县见寄",
    "author": "柳宗元",
    "dynasty": "唐代",
    "content": "破额山前碧玉流，骚人遥驻木兰舟。春风无限潇湘意，欲采蘋花不自由。"
  },
  {
    "title": "别舍弟宗一",
    "author": "柳宗元",
    "dynasty": "唐代",
    "content": "零落残魂倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。"
  },
  {
    "title": "晨诣超师院读禅经",
    "author": "柳宗元",
    "dynasty": "唐代",
    "content": "汲井漱寒齿，清心拂尘服。闲持贝叶书，步出东斋读。真源了无取，妄迹世所逐。遗言冀可冥，缮性何由熟。道人庭宇静，苔色连深竹。日出雾露馀，青松如膏沐。澹然离言说，悟悦心自足。"
  },
  {
    "title": "饮酒",
    "author": "柳宗元",
    "dynasty": "唐代",
    "content": "今夕少愉乐，起坐开清尊。举觞酹先酒，为我驱忧烦。须臾心自殊，顿觉天地暄。连山变幽晦，绿水函晏温。蔼蔼南郭门，树木一何繁。清阴可自庇，竟夕闻佳言。尽醉无复辞，偃卧有芳荪。彼哉晋楚富，此道未必存。"
  },
  {
    "title": "零陵早春",
    "author": "柳宗元",
    "dynasty": "唐代",
    "content": "问春从此去，几日到秦原。凭寄还乡梦，殷勤入故园。"
  },
  {
    "title": "封建论",
    "author": "柳宗元",
    "dynasty": "唐代",
    "content": "　　天地果无初乎？吾不得而知之也。生人果有初乎？吾不得而知之也。然则孰为近？曰：有初为近。孰明之？由封建而明之也。彼封建者，更古圣王尧、舜、禹、汤、文、武而莫能去之。盖非不欲去之也，势不可也。势之来，其生人之初乎？不初，无以有封建。封建，非圣人意也。　　彼其初与万物皆生，草木榛榛，鹿豕狉狉，人不能搏噬，而且无毛羽，莫克自奉自卫。荀卿有言：“必将假物以为用者也。”夫假物者必争，争而不已，必就其能断曲直者而听命焉。其智而明者，所伏必众，告之以直而不改，必痛之而后畏，由是君长刑政生焉。故近者聚而为群，群之分，其争必大，大而后有兵有德。又有大者，众群之长又就而听命焉，以安其属。于是有诸侯之列，则其争又有大者焉。德又大者，诸侯之列又就而听命焉，以安其封。于是有方伯、连帅之类，则其争又有大者焉。德又大者，方伯、连帅之类又就而听命焉，以安其人，然后天下会于一。是故有里胥而后有县大夫，有县大夫而后有诸侯，有诸侯而后有方伯、连帅，有方伯、连帅而后有天子。自天子至于里胥，其德在人者死，必求其嗣而奉之。故封建非圣人意也，势也。　　夫尧、舜、禹、汤之事远矣，及有周而甚详。周有天下，裂土田而瓜分之，设五等，邦群后。布履星罗，四周于天下，轮运而辐集；合为朝觐会同，离为守臣扞城。然而降于夷王，害礼伤尊，下堂而迎觐者。历于宣王，挟中兴复古之德，雄南征北伐之威，卒不能定鲁侯之嗣。陵夷迄于幽、厉，王室东徙，而自列为诸侯。厥后问鼎之轻重者有之，射王中肩者有之，伐凡伯、诛苌弘者有之，天下乖戾，无君君之心。余以为周之丧久矣，徒建空名于公侯之上耳。得非诸侯之盛强，末大不掉之咎欤？遂判为十二，合为七国，威分于陪臣之邦，国殄于后封之秦，则周之败端，其在乎此矣。　　秦有天下，裂都会而为之郡邑，废侯卫而为之守宰，据天下之雄图，都六合之上游，摄制四海，运于掌握之内，此其所以为得也。不数载而天下大坏，其有由矣：亟役万人，暴其威刑，竭其货贿，负锄梃谪戍之徒，圜视而合从，大呼而成群，时则有叛人而无叛吏，人怨于下而吏畏于上，天下相合，杀守劫令而并起。咎在人怨，非郡邑之制失也。　　汉有天下，矫秦之枉，徇周之制，剖海内而立宗子，封功臣。数年之间，奔命扶伤之不暇，困平城，病流矢，陵迟不救者三代。后乃谋臣献画，而离削自守矣。然而封建之始，郡国居半，时则有叛国而无叛郡，秦制之得亦以明矣。继汉而帝者，虽百代可知也。　　唐兴，制州邑，立守宰，此其所以为宜也。然犹桀猾时起，虐害方域者，失不在于州而在于兵，时则有叛将而无叛州。州县之设，固不可革也。　　或者曰：“封建者，必私其土，子其人，适其俗，修其理，施化易也。守宰者，苟其心，思迁其秩而已，何能理乎？”余又非之。　　周之事迹，断可见矣：列侯骄盈，黩货事戎，大凡乱国多，理国寡，侯伯不得变其政，天子不得变其君，私土子人者，百不有一。失在于制，不在于政，周事然也。　　秦之事迹，亦断可见矣：有理人之制，而不委郡邑，是矣。有理人之臣，而不使守宰，是矣。郡邑不得正其制，守宰不得行其理。酷刑苦役，而万人侧目。失在于政，不在于制，秦事然也。　　汉兴，天子之政行于郡，不行于国，制其守宰，不制其侯王。侯王虽乱，不可变也，国人虽病，不可除也；及夫大逆不道，然后掩捕而迁之，勒兵而夷之耳。大逆未彰，奸利浚财，怙势作威，大刻于民者，无如之何，及夫郡邑，可谓理且安矣。何以言之？且汉知孟舒于田叔，得魏尚于冯唐，闻黄霸之明审，睹汲黯之简靖，拜之可也，复其位可也，卧而委之以辑一方可也。有罪得以黜，有能得以赏。朝拜而不道，夕斥之矣；夕受而不法，朝斥之矣。设使汉室尽城邑而侯王之，纵令其乱人，戚之而已。孟舒、魏尚之术莫得而施，黄霸、汲黯之化莫得而行；明谴而导之，拜受而退已违矣；下令而削之，缔交合从之谋周于同列，则相顾裂眦，勃然而起；幸而不起，则削其半，削其半，民犹瘁矣，曷若举而移之以全其人乎？汉事然也。　　今国家尽制郡邑，连置守宰，其不可变也固矣。善制兵，谨择守，则理平矣。　　或者又曰：“夏、商、周、汉封建而延，秦郡邑而促。”尤非所谓知理者也。　　魏之承汉也，封爵犹建；晋之承魏也，因循不革；而二姓陵替，不闻延祚。今矫而变之，垂二百祀，大业弥固，何系于诸侯哉？　　或者又以为：“殷、周，圣王也，而不革其制，固不当复议也。”是大不然。　　夫殷、周之不革者，是不得已也。盖以诸侯归殷者三千焉，资以黜夏，汤不得而废；归周者八百焉，资以胜殷，武王不得而易。徇之以为安，仍之以为俗，汤、武之所不得已也。夫不得已，非公之大者也，私其力于己也，私其卫于子孙也。秦之所以革之者，其为制，公之大者也；其情，私也，私其一己之威也，私其尽臣畜于我也。然而公天下之端自秦始。　　夫天下之道，理安斯得人者也。使贤者居上，不肖者居下，而后可以理安。今夫封建者，继世而理；继世而理者，上果贤乎，下果不肖乎？则生人之理乱未可知也。将欲利其社稷以一其人之视听，则又有世大夫世食禄邑，以尽其封略，圣贤生于其时，亦无以立于天下，封建者为之也。岂圣人之制使至于是乎？吾固曰：“非圣人之意也，势也。”"
  },
  {
    "title": "段太尉逸事状",
    "author": "柳宗元",
    "dynasty": "唐代",
    "content": "　　太尉始为泾州刺史时，汾阳王以副元帅居蒲。王子晞为尚书，领行营节度使，寓军邠州，纵士卒无赖。邠人偷嗜暴恶者，卒以货窜名军伍中，则肆志，吏不得问。日群行丐取于市，不嗛，辄奋击折人手足，椎釜鬲瓮盎盈道上，袒臂徐去，至撞杀孕妇人。邠宁节度使白孝德以王故，戚不敢言。　　太尉自州以状白府，愿计事。至则曰：“天子以生人付公理，公见人被暴害，因恬然。且大乱，若何？”孝德曰：“愿奉教。”太尉曰：“某为泾州，甚适，少事；今不忍人无寇暴死，以乱天子边事。公诚以都虞候命某者，能为公已乱，使公之人不得害。”孝德曰：“幸甚！”如太尉请。　　既署一月，晞军士十七人入市取酒，又以刃刺酒翁，坏酿器，酒流沟中。太尉列卒取十七人，皆断头注槊上，植市门外。晞一营大噪，尽甲。孝德震恐，召太尉曰：“将奈何？”太尉曰：“无伤也！请辞于军。”孝德使数十人从太尉，太尉尽辞去。解佩刀，选老躄者一人持马，至晞门下。甲者出，太尉笑且入曰：“杀一老卒，何甲也？吾戴吾头来矣！”甲者愕。因谕曰：“尚书固负若属耶？副元帅固负若属耶？奈何欲以乱败郭氏？为白尚书，出听我言。”晞出见太尉。太尉曰：“副元帅勋塞天地，当务始终。今尚书恣卒为暴，暴且乱，乱天子边，欲谁归罪？罪且及副元帅。今邠人恶子弟以货窜名军籍中，杀害人，如是不止，几日不大乱？大乱由尚书出，人皆曰尚书倚副元帅，不戢士。然则郭氏功名，其与存者几何？”　　言未毕，晞再拜曰：“公幸教晞以道，恩甚大，愿奉军以从。”顾叱左右曰：“皆解甲散还火伍中，敢哗者死！”太尉曰：“吾未晡食，请假设草具。”既食，曰：“吾疾作，愿留宿门下。”命持马者去，旦日来。遂卧军中。晞不解衣，戒候卒击柝卫太尉。旦，俱至孝德所，谢不能，请改过。邠州由是无祸。　　先是，太尉在泾州为营田官。泾大将焦令谌取人田，自占数十顷，给与农，曰：“且熟，归我半。”是岁大旱，野无草，农以告谌。谌曰：“我知入数而已，不知旱也。”督责益急，农且饥死，无以偿，即告太尉。太尉判状辞甚巽，使人求谕谌。谌盛怒，召农者曰：“我畏段某耶？何敢言我！”取判铺背上，以大杖击二十，垂死，舆来庭中。太尉大泣曰：“乃我困汝！”即自取水洗去血，裂裳衣疮，手注善药，旦夕自哺农者，然后食。取骑马卖，市谷代偿，使勿知。　　淮西寓军帅尹少荣，刚直士也。入见谌，大骂曰：“汝诚人耶？泾州野如赭，人且饥死；而必得谷，又用大杖击无罪者。段公，仁信大人也，而汝不知敬。今段公唯一马，贱卖市谷入汝，汝又取不耻。凡为人傲天灾、犯大人、击无罪者，又取仁者谷，使主人出无马，汝将何以视天地，尚不愧奴隶耶！”谌虽暴抗，然闻言则大愧流汗，不能食，曰：“吾终不可以见段公！”一夕，自恨死。　　及太尉自泾州以司农征，戒其族：“过岐，朱泚幸致货币，慎勿纳。”及过，泚固致大绫三百匹。太尉婿韦晤坚拒，不得命。至都，太尉怒曰：“果不用吾言！”晤谢曰：“处贱无以拒也。”太尉曰：“然终不以在吾第。”以如司农治事堂，栖之梁木上。泚反，太尉终，吏以告泚，泚取视，其故封识具存。　　太尉逸事如右。元和九年月日，永州司马员外置同正员柳宗元谨上史馆。　　今之称太尉大节者出入，以为武人一时奋不虑死，以取名天下，不知太尉之所立如是。宗元尝出入岐周邠斄间，过真定，北上马岭，历亭障堡戍，窃好问老校退卒，能言其事。太尉为人姁姁，常低首拱手行步，言气卑弱，未尝以色待物；人视之，儒者也。遇不可，必达其志，决非偶然者。会州刺史崔公来，言信行直，备得太尉遗事，覆校无疑，或恐尚逸坠，未集太史氏，敢以状私于执事。谨状。"
  },
  {
    "title": "衡阳与梦得分路赠别",
    "author": "柳宗元",
    "dynasty": "唐代",
    "content": "十年憔悴到秦京，谁料翻为岭外行。伏波故道风烟在，翁仲遗墟草树平。直以慵疏招物议，休将文字占时名。今朝不用临河别，垂泪千行便濯缨。"
  },
  {
    "title": "夏昼偶作",
    "author": "柳宗元",
    "dynasty": "唐代",
    "content": "南州溽暑醉如酒，隐几熟眠开北牖。日午独觉无馀声，山童隔竹敲茶臼。"
  },
  {
    "title": "答韦中立论师道书",
    "author": "柳宗元",
    "dynasty": "唐代",
    "content": "　　二十一日，宗元白：　　辱书云，欲相师。仆道不笃，业甚浅近，环顾其中，未见可师者。虽常好言论，为文章，甚不自是也。不意吾子自京师来蛮夷间，乃幸见取。仆自卜固无取，假令有取，亦不敢为人师。为众人师且不敢，况敢为吾子师乎？　　孟子称“人之患在好为人师”。由魏、晋氏以下，人益不事师。今之世，不闻有师，有辄哗笑之，以为狂人。独韩愈奋不顾流俗，犯笑侮，收召后学，作《师说》，因抗颜而为师。世果群怪聚骂，指目牵引，而增与为言辞。愈以是得狂名，居长安，炊不暇熟，又挈挈而东，如是者数矣。　　屈子赋曰：“邑犬群吠，吠所怪也。”仆往闻庸、蜀之南，恒雨少日，日出则犬吠，余以为过言。前六七年，仆来南，二年冬，幸大雪逾岭，被南越中数州。数州之犬，皆苍黄吠噬，狂走者累日，至无雪乃已，然后始信前所闻者。今韩愈既自以为蜀之日，而吾子又欲使吾为越之雪，不以病乎？非独见病，亦以病吾子。然雪与日岂有过哉？顾吠者犬耳！度今天下不吠者几人，而谁敢炫怪于群目，以召闹取怒乎？　　仆自谪过以来，益少志虑。居南中九年，增脚气病，渐不喜闹。岂可使呶呶者，早暮咈吾耳，骚吾心？则固僵仆烦愦，愈不可过矣。平居，望外遭齿舌不少，独欠为人师耳。　　抑又闻之，古者重冠礼，将以责成人之道，是圣人所尤用心者也。数百年来，人不复行。近有孙昌胤者，独发愤行之。既成礼，明日造朝，至外庭，荐笏，言于卿士曰：“某子冠毕。”应之者咸怃然。京兆尹郑叔则怫然，曳笏却立，曰：“何预我耶？”廷中皆大笑。天下不以非郑尹而快孙子，何哉独为所不为也。今之命师者大类此。　　吾子行厚而辞深，凡所作皆恢恢然有古人形貌；虽仆敢为师，亦何所增加也假而以仆年先吾子，闻道著书之日不後，诚欲往来言所闻，则仆固愿悉陈中所得者。吾子苟自择之，取某事，去某事，则可矣；若定是非以敎吾子，仆才不足，而又畏前所陈者，其为不敢也决矣。吾子前所欲见吾文，既悉以陈之，非以耀明於子，聊欲以观子气色，诚好恶如何也。今书来言者皆大过。吾子诚非佞誉诬谀之徒，直见爱甚故然耳!　　始吾幼且少，为文章，以辞为工。及长，乃知文者以明道，是固不苟为炳炳烺烺，务釆色，夸声音而以为能也。凡吾所陈，皆自谓近道，而不知道之果近乎？远乎？吾子好道而可吾文，或者其於道不远矣。故吾每为文章，未尝敢以轻心掉之，惧其剽而不留也；未尝敢以怠心易之，惧其弛而不严也；未尝敢以昏气出之，惧其昧没而杂也；未尝敢以矜气作之，惧其偃蹇而骄也。抑之欲其奥，扬之欲其明，疏之欲其通，廉之欲其节；激而发之欲其清，固而存之欲其重，此吾所以羽翼夫道也。本之《书》以求其质，本之《诗》以求其恒，本之《礼》以求其宜，本之《春秋》以求其断，本之《易》以求其动：此吾所以取道之原也。参之《谷梁氏》以厉其气，参之《孟》，《荀》以畅其支，参之《庄》，《老》以肆其端，参之《国语》以博其趣，参之《离骚》以致其幽，参之《太史公》以著其洁：此吾所以旁推交通，而以为之文也。凡若此者，果是耶，非耶？有取乎，抑其无取乎？吾子幸观焉，择焉，有余以告焉。苟亟来以广是道，子不有得焉，则我得矣，又何以师云尔哉？取其实而去其名，无招越、蜀吠，而为外廷所笑，则幸矣。宗元复白。"
  },
  {
    "title": "唐铙歌鼓吹曲十二首·其四",
    "author": "柳宗元",
    "dynasty": "唐代",
    "content": "泾水黄，陇野茫。负太白，腾天狼。有鸟鸷立，羽翼张。钩喙决前，钜趯傍。怒飞饥啸，翾不可当。老雄死，子复良。巢岐饮渭，肆翱翔。顿地紘，提天纲。列缺掉帜，招摇耀鋩。鬼神来助，梦嘉祥。脑涂原野，魄飞扬。星辰复，恢一方。"
  },
  {
    "title": "哀溺文序",
    "author": "柳宗元",
    "dynasty": "唐代",
    "content": "　　永之氓咸善游。一日，水暴甚，有五、六氓乘小船绝湘水。中济，船破，皆游。其一氓尽力而不能寻常。其侣曰：“汝善游最也，今何后为？”曰：“吾腰千钱，重，是以后。”曰：“何不去之？”不应，摇其首。有顷，益怠。已济者立岸上呼且号曰：“汝愚之甚，蔽之甚，身且死，何以货为？”又摇其首。遂溺死。吾哀之。且若是，得不有大货之溺大氓者乎？于是作《哀溺》。"
  },
  {
    "title": "种柳戏题",
    "author": "柳宗元",
    "dynasty": "唐代",
    "content": "柳州柳刺史，种柳柳江边。谈笑为故事，推移成昔年。垂阴当覆地，耸干会参天。好作思人树，惭无惠化传。"
  },
  {
    "title": "愚溪诗序",
    "author": "柳宗元",
    "dynasty": "唐代",
    "content": "　　灌水之阳有溪焉，东流入于潇水。或曰：冉氏尝居也，故姓是溪为冉溪。或曰：可以染也，名之以其能，故谓之染溪。予以愚触罪，谪潇水上。爱是溪，入二三里，得其尤绝者家焉。古有愚公谷，今余家是溪，而名莫能定，土之居者，犹龂龂然，不可以不更也，故更之为愚溪。　　愚溪之上，买小丘，为愚丘。自愚丘东北行六十步，得泉焉，又买居之，为愚泉。愚泉凡六穴，皆出山下平地，盖上出也。合流屈曲而南，为愚沟。遂负土累石，塞其隘，为愚池。愚池之东为愚堂。其南为愚亭。池之中为愚岛。嘉木异石错置，皆山水之奇者，以予故，咸以愚辱焉。　　夫水，智者乐也。今是溪独见辱于愚，何哉？盖其流甚下，不可以溉灌。又峻急多坻石，大舟不可入也。幽邃浅狭，蛟龙不屑，不能兴云雨，无以利世，而适类于予，然则虽辱而愚之，可也。　　宁武子“邦无道则愚”，智而为愚者也；颜子“终日不违如愚”，睿而为愚者也。皆不得为真愚。今予遭有道而违于理，悖于事，故凡为愚者，莫我若也。夫然，则天下莫能争是溪，予得专而名焉。　　溪虽莫利于世，而善鉴万类，清莹秀澈，锵鸣金石，能使愚者喜笑眷慕，乐而不能去也。予虽不合于俗，亦颇以文墨自慰，漱涤万物，牢笼百态，而无所避之。以愚辞歌愚溪，则茫然而不违，昏然而同归，超鸿蒙，混希夷，寂寥而莫我知也。于是作《八愚诗》，纪于溪石上。"
  },
  {
    "title": "再上湘江",
    "author": "柳宗元",
    "dynasty": "唐代",
    "content": "好在湘江水，今朝又上来。不知从此去，更遣几年回。"
  },
  {
    "title": "登柳州峨山",
    "author": "柳宗元",
    "dynasty": "唐代",
    "content": "荒山秋日午，独上意悠悠。如何望乡处，西北是融州。"
  },
  {
    "title": "酬王二十舍人雪中见寄",
    "author": "柳宗元",
    "dynasty": "唐代",
    "content": "三日柴门拥不开，阶平庭满白皑皑。今朝蹈作琼瑶迹，为有诗从凤沼来。"
  },
  {
    "title": "岭南江行",
    "author": "柳宗元",
    "dynasty": "唐代",
    "content": "瘴江南去入云烟，望尽黄茆是海边。山腹雨晴添象迹，潭心日暖长蛟涎。射工巧伺游人影，飓母偏惊旅客船。从此忧来非一事，岂容华发待流年。"
  },
  {
    "title": "桐叶封弟辨",
    "author": "柳宗元",
    "dynasty": "唐代",
    "content": "　　古之传者有言：成王以桐叶与小弱弟戏，曰：“以封汝。”周公入贺。王曰：“戏也。”周公曰：“天子不可戏。”乃封小弱弟于唐。　　吾意不然。王之弟当封邪，周公宜以时言于王，不待其戏而贺以成之也。不当封邪，周公乃成其不中之戏，以地以人与小弱者为之主，其得为圣乎？且周公以王之言不可苟焉而已，必从而成之邪？设有不幸，王以桐叶戏妇寺，亦将举而从之乎？凡王者之德，在行之何若。设未得其当，虽十易之不为病；要于其当，不可使易也，而况以其戏乎！若戏而必行之，是周公教王遂过也。　　吾意周公辅成王，宜以道，从容优乐，要归之大中而已，必不逢其失而为之辞。又不当束缚之，驰骤之，使若牛马然，急则败矣。且家人父子尚不能以此自克，况号为君臣者邪！是直小丈夫缺缺者之事，非周公所宜用，故不可信。　　或曰：封唐叔，史佚成之。"
  },
  {
    "title": "笼鹰词",
    "author": "柳宗元",
    "dynasty": "唐代",
    "content": "凄风淅沥飞严霜，苍鹰上击翻曙光。云披雾裂虹霓断，霹雳掣电捎平冈。砉然劲翮剪荆棘，下攫狐兔腾苍茫。爪毛吻血百鸟逝，独立四顾时激昂。炎风溽暑忽然至，羽翼脱落自摧藏。草中狸鼠足为患，一夕十顾惊且伤。但愿清商复为假，拔去万累云间翔。"
  },
  {
    "title": "长沙驿前南楼感旧",
    "author": "柳宗元",
    "dynasty": "唐代",
    "content": "海鹤一为别，存亡三十秋。今来数行泪，独上驿南楼。"
  },
  {
    "title": "诏追赴都二月至灞亭上",
    "author": "柳宗元",
    "dynasty": "唐代",
    "content": "十一年前南渡客，四千里外北归人。诏书许逐阳和至，驿路开花处处新。"
  },
  {
    "title": "得卢衡州书因以诗寄",
    "author": "柳宗元",
    "dynasty": "唐代",
    "content": "临蒸且莫叹炎方，为报秋来雁几行。林邑东回山似戟，牂牁南下水如汤。蒹葭淅沥含秋雾，橘柚玲珑透夕阳。非是白蘋洲畔客，还将远意问潇湘。"
  },
  {
    "title": "入黄溪闻猿",
    "author": "柳宗元",
    "dynasty": "唐代",
    "content": "溪路千里曲，哀猿何处鸣。孤臣泪已尽，虚作断肠声。"
  },
  {
    "title": "中夜起望西园值月上",
    "author": "柳宗元",
    "dynasty": "唐代",
    "content": "觉闻繁露坠，开户临西园。寒月上东岭，泠泠疏竹根。石泉远逾响，山鸟时一喧。倚楹遂至旦，寂寞将何言。"
  },
  {
    "title": "秋晓行南谷经荒村",
    "author": "柳宗元",
    "dynasty": "唐代",
    "content": "杪秋霜露重，晨起行幽谷。黄叶覆溪桥，荒村唯古木。寒花疏寂历，幽泉微断续。机心久已忘，何事惊麋鹿。"
  },
  {
    "title": "雨晴至江渡",
    "author": "柳宗元",
    "dynasty": "唐代",
    "content": "江雨初晴思远步，日西独向愚溪渡。渡头水落村径成，撩乱浮槎在高树。"
  },
  {
    "title": "柳州城西北隅种柑树",
    "author": "柳宗元",
    "dynasty": "唐代",
    "content": "手种黄柑二百株，春来新叶遍城隅。方同楚客怜皇树，不学荆州利木奴。几岁开花闻喷雪，何人摘实见垂珠？若教坐待成林日，滋味还堪养老夫。"
  },
  {
    "title": "红蕉",
    "author": "柳宗元",
    "dynasty": "唐代",
    "content": "晚英值穷节，绿润含朱光。以兹正阳色，窈窕凌清霜。远物世所重，旅人心独伤。回晖眺林际，槭槭无遗芳。"
  },
  {
    "title": "驳复仇议",
    "author": "柳宗元",
    "dynasty": "唐代",
    "content": "　　臣伏见天后时，有同州下邽人徐元庆者，父爽为县吏赵师韫所杀，卒能手刃父仇，束身归罪。当时谏臣陈子昂建议诛之而旌其闾；且请“编之于令，永为国典”。臣窃独过之。　　臣闻礼之大本，以防乱也。若曰无为贼虐，凡为子者杀无赦。刑之大本，亦以防乱也。若曰无为贼虐，凡为理者杀无赦。其本则合，其用则异，旌与诛莫得而并焉。诛其可旌，兹谓滥；黩刑甚矣。旌其可诛，兹谓僭；坏礼甚矣。果以是示于天下，传于后代，趋义者不知所向，违害者不知所立，以是为典可乎？盖圣人之制，穷理以定赏罚，本情以正褒贬，统于一而已矣。　　向使刺谳其诚伪，考正其曲直，原始而求其端，则刑礼之用，判然离矣。何者？若元庆之父，不陷于公罪，师韫之诛，独以其私怨，奋其吏气，虐于非辜，州牧不知罪，刑官不知问，上下蒙冒，吁号不闻；而元庆能以戴天为大耻，枕戈为得礼，处心积虑，以冲仇人之胸，介然自克，即死无憾，是守礼而行义也。执事者宜有惭色，将谢之不暇，而又何诛焉？　　其或元庆之父，不免于罪，师韫之诛，不愆于法，是非死于吏也，是死于法也。法其可仇乎？仇天子之法，而戕奉法之吏，是悖骜而凌上也。执而诛之，所以正邦典，而又何旌焉？　　且其议曰：“人必有子，子必有亲，亲亲相仇，其乱谁救？”是惑于礼也甚矣。礼之所谓仇者，盖其冤抑沉痛而号无告也；非谓抵罪触法，陷于大戮。而曰“彼杀之，我乃杀之”。不议曲直，暴寡胁弱而已。其非经背圣，不亦甚哉！　　《周礼》：“调人，掌司万人之仇。凡杀人而义者，令勿仇；仇之则死。有反杀者，邦国交仇之。”又安得亲亲相仇也？《春秋公羊传》曰：“父不受诛，子复仇可也。父受诛，子复仇，此推刃之道，复仇不除害。”今若取此以断两下相杀，则合于礼矣。且夫不忘仇，孝也；不爱死，义也。元庆能不越于礼，服孝死义，是必达理而闻道者也。夫达理闻道之人，岂其以王法为敌仇者哉？议者反以为戮，黩刑坏礼，其不可以为典，明矣。　　请下臣议附于令。有断斯狱者，不宜以前议从事。谨议。"
  },
  {
    "title": "独觉",
    "author": "柳宗元",
    "dynasty": "唐代",
    "content": "觉来窗牖空，寥落雨声晓。良游怨迟暮，末事惊纷扰。为问经世心，古人谁尽了。"
  },
  {
    "title": "觉衰",
    "author": "柳宗元",
    "dynasty": "唐代",
    "content": "久知老会至，不谓便见侵。今年宜未衰，稍已来相寻。齿疏发就种，奔走力不任。咄此可奈何，未必伤我心。彭聃安在哉？周孔亦已沉。古称寿圣人，曾不留至今。但愿得美酒，朋友常共斟。是时春向暮，桃李生繁阴。日照天正绿，杳杳归鸿吟。出门呼所亲，扶杖登西林。高歌足自快，商颂有遗音。"
  },
  {
    "title": "法华寺西亭夜饮",
    "author": "柳宗元",
    "dynasty": "唐代",
    "content": "祇树夕阳亭，共倾三昧酒。雾暗水连阶，月明花覆牖。莫厌樽前醉，相看未白首。"
  },
  {
    "title": "柳州峒氓",
    "author": "柳宗元",
    "dynasty": "唐代",
    "content": "郡城南下接通津，异服殊音不可亲。青箬裹盐归峒客，绿荷包饭趁虚人。鹅毛御腊缝山罽，鸡骨占年拜水神。愁向公庭问重译，欲投章甫作文身。"
  },
  {
    "title": "汨罗遇风",
    "author": "柳宗元",
    "dynasty": "唐代",
    "content": "南来不作楚臣悲，重入修门自有期。为报春风汨罗道，莫将波浪枉明时。"
  },
  {
    "title": "夏夜苦热登西楼",
    "author": "柳宗元",
    "dynasty": "唐代",
    "content": "苦热中夜起，登楼独褰衣。山泽凝暑气，星汉湛光辉。火晶燥露滋，野静停风威。探汤汲阴井，炀灶开重扉。凭阑久彷徨，流汗不可挥。莫辩亭毒意，仰诉璿与玑。谅非姑射子，静胜安能希。"
  },
  {
    "title": "南涧中题",
    "author": "柳宗元",
    "dynasty": "唐代",
    "content": "秋气集南涧，独游亭午时。回风一萧瑟，林影久参差。始至若有得，稍深遂忘疲。羁禽响幽谷，寒藻舞沦漪。去国魂已远，怀人泪空垂。孤生易为感，失路少所宜。索寞竟何事，徘徊只自知。谁为后来者，当与此心期。"
  },
  {
    "title": "闻黄鹂",
    "author": "柳宗元",
    "dynasty": "唐代",
    "content": "倦闻子规朝暮声，不意忽有黄鹂鸣。一声梦断楚江曲，满眼故园春意生。目极千里无山河，麦芒际天摇清波。王畿优本少赋役，务闲酒熟饶经过。此时晴烟最深处，舍南巷北遥相语。翻日迥度昆明飞，凌风邪看细柳翥。我今误落千万山，身同伧人不思还。乡禽何事亦来此，令我生心忆桑梓。闭声回翅归务速，西林紫椹行当熟。"
  },
  {
    "title": "梓人传",
    "author": "柳宗元",
    "dynasty": "唐代",
    "content": "　　裴封叔之第，在光德里。有梓人款其门，愿佣隙宇而处焉。所职，寻引、规矩、绳墨，家不居砻斫之器。问其能，曰：“吾善度材，视栋宇之制，高深圆方短长之宜，吾指使而群工役焉。舍我，众莫能就一宇。故食于官府，吾受禄三倍；作于私家，吾收其直太半焉。”他日，入其室，其床阙足而不能理，曰：“将求他工。”余甚笑之，谓其无能而贪禄嗜货者。　　其后京兆尹将饰官署，余往过焉。委群材，会群工，或执斧斤，或执刀锯，皆环立。向之梓人左持引，右执杖，而中处焉。量栋宇之任，视木之能举，挥其杖，曰“斧！”彼执斧者奔而右；顾而指曰：“锯！”彼执锯者趋而左。俄而，斤者斫，刀者削，皆视其色，俟其言，莫敢自断者。其不胜任者，怒而退之，亦莫敢愠焉。画宫于堵，盈尺而曲尽其制，计其毫厘而构大厦，无进退焉。既成，书于上栋曰：“某年、某月、某日、某建”。则其姓字也。凡执用之工不在列。余圜视大骇，然后知其术之工大矣。　　继而叹曰：彼将舍其手艺，专其心智，而能知体要者欤！吾闻劳心者役人，劳力者役于人。彼其劳心者欤！能者用而智者谋，彼其智者欤！是足为佐天子，相天下法矣。物莫近乎此也。彼为天下者，本于人。其执役者为徒隶，为乡师、里胥；其上为下士；又其上为中士，为上士；又其上为大夫，为卿，为公。离而为六职，判而为百役。外薄四海，有方伯、连率。郡有守，邑有宰，皆有佐政；其下有胥吏，又其下皆有啬夫、版尹，以就役焉，犹众工之各有执伎以食力也。　　彼佐天子相天下者，举而加焉，指而使焉，条其纲纪而盈缩焉，齐其法制而整顿焉；犹梓人之有规矩、绳墨以定制也。择天下之士，使称其职；居天下之人，使安其业。视都知野，视野知国，视国知天下，其远迩细大，可手据其图而究焉，犹梓人画宫于堵而绩于成也。能者进而由之，使无所德；不能者退而休之，亦莫敢愠。不炫能，不矜名，不亲小劳，不侵众官，日与天下之英才，讨论其大经，犹梓人之善运众工而不伐艺也。夫然后相道得而万国理矣。　　相道既得，万国既理，天下举首而望曰：“吾相之功也！”后之人循迹而慕曰：“彼相之才也！”士或谈殷、周之理者，曰：“伊、傅、周、召。”其百执事之勤劳，而不得纪焉；犹梓人自名其功，而执用者不列也。大哉相乎！通是道者，所谓相而已矣。其不知体要者反此；以恪勤为公，以簿书为尊，炫能矜名，亲小劳，侵众官，窃取六职、百役之事，听听于府庭，而遗其大者远者焉，所谓不通是道者也。犹梓人而不知绳墨之曲直，规矩之方圆，寻引之短长，姑夺众工之斧斤刀锯以佐其艺，又不能备其工，以至败绩，用而无所成也，不亦谬欤！　　或曰：“彼主为室者，傥或发其私智，牵制梓人之虑，夺其世守，而道谋是用。虽不能成功，岂其罪耶？亦在任之而已！”　　余曰：“不然！夫绳墨诚陈，规矩诚设，高者不可抑而下也，狭者不可张而广也。由我则固，不由我则圮。彼将乐去固而就圮也，则卷其术，默其智，悠尔而去。不屈吾道，是诚良梓人耳！其或嗜其货利，忍而不能舍也，丧其制量，屈而不能守也，栋桡屋坏，则曰：‘非我罪也！’可乎哉？可乎哉？”　　余谓梓人之道类于相，故书而藏之。梓人，盖古之审曲面势者，今谓之“都料匠”云。余所遇者，杨氏，潜其名。"
  },
  {
    "title": "夏初雨后寻愚溪",
    "author": "柳宗元",
    "dynasty": "唐代",
    "content": "悠悠雨初霁，独绕清溪曲。引杖试荒泉，解带围新竹。沉吟亦何事，寂寞固所欲。幸此息营营，啸歌静炎燠。"
  },
  {
    "title": "初秋夜坐赠吴武陵",
    "author": "柳宗元",
    "dynasty": "唐代",
    "content": "稍稍雨侵竹，翻翻鹊惊丛。美人隔湘浦，一夕生秋风。积雾杳难极，沧波浩无穷。相思岂云远，即席莫与同。若人抱奇音，朱弦縆枯桐。清商激西颢，泛滟凌长空。自得本无作，天成谅非功。希声閟大朴，聋俗何由聪。"
  },
  {
    "title": "与崔策登西山",
    "author": "柳宗元",
    "dynasty": "唐代",
    "content": "鹤鸣楚山静，露白秋江晓。连袂度危桥，萦回出林杪。西岑极远目，毫末皆可了。重叠九疑高，微茫洞庭小。迥穷两仪际，高出万象表。驰景泛颓波，遥风递寒筱。谪居安所习，稍厌从纷扰。生同胥靡遗，寿比彭铿夭。蹇连困颠踣，愚蒙怯幽眇。非令亲爱疏，谁使心神悄。偶兹遁山水，得以观鱼鸟。吾子幸淹留，缓我愁肠绕。"
  },
  {
    "title": "南中荣橘柚",
    "author": "柳宗元",
    "dynasty": "唐代",
    "content": "橘柚怀贞质，受命此炎方。密林耀朱绿，晚岁有馀芳。殊风限清汉，飞雪滞故乡。攀条何所叹，北望熊与湘。"
  },
  {
    "title": "杨白花",
    "author": "柳宗元",
    "dynasty": "唐代",
    "content": "杨白花，风吹渡江水。坐令宫树无颜色，摇荡春光千万里。茫茫晓日下长秋，哀歌未断城鸦起。"
  },
  {
    "title": "戏题阶前芍药",
    "author": "柳宗元",
    "dynasty": "唐代",
    "content": "凡卉与时谢，妍华丽兹晨。欹红醉浓露，窈窕留馀春。孤赏白日暮，暄风动摇频。夜窗蔼芳气，幽卧知相亲。愿致溱洧赠，悠悠南国人。"
  },
  {
    "title": "零陵春望",
    "author": "柳宗元",
    "dynasty": "唐代",
    "content": "平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。"
  },
  {
    "title": "冉溪",
    "author": "柳宗元",
    "dynasty": "唐代",
    "content": "少时陈力希公侯，许国不复为身谋。风波一跌逝万里，壮心瓦解空缧囚。缧囚终老无余事，愿卜湘西冉溪地。却学寿张樊敬侯，种漆南园待成器。"
  },
  {
    "title": "戏题石门长老东轩",
    "author": "柳宗元",
    "dynasty": "唐代",
    "content": "石门长老身如梦，旃檀成林手所种。坐来念念非昔人，万遍莲花为谁用？如今七十自忘机，贪爱都忘筋力微。莫向东轩春野望，花开日出雉皆飞。"
  },
  {
    "title": "新植海石榴",
    "author": "柳宗元",
    "dynasty": "唐代",
    "content": "弱植不盈尺，远意驻蓬赢。月寒空阶曙，幽梦彩云生。粪壤擢珠树，莓苔插琼英。芳根閟颜色，徂岁为谁荣。"
  },
  {
    "title": "古东门行",
    "author": "柳宗元",
    "dynasty": "唐代",
    "content": "汉家三十六将军，东方雷动横阵云。鸡鸣函谷客如雾，貌同心异不可数。赤丸夜语飞电光，徼巡司隶眠如羊。当街一叱百吏走，冯敬胸中函匕首。凶徒侧耳潜惬心，悍臣破胆皆杜口。魏王卧内藏兵符，子西掩袂真无辜。羌胡毂下一朝起，敌国舟中非所拟。安陵谁辨削砺功，韩国讵明深井里。绝胭断骨那下补，万金宠赠不如土。"
  },
  {
    "title": "郊居岁暮",
    "author": "柳宗元",
    "dynasty": "唐代",
    "content": "屏居负山郭，岁暮惊离索。野迥樵唱来，庭空烧烬落。世纷因事远，心赏随年薄。默默谅何为，徒成今与昨。"
  },
  {
    "title": "巽公院五咏·苦竹桥",
    "author": "柳宗元",
    "dynasty": "唐代",
    "content": "危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。"
  },
  {
    "title": "柳州寄丈人周韶州",
    "author": "柳宗元",
    "dynasty": "唐代",
    "content": "越绝孤城千万峰，空斋不语坐高舂。印文生绿经旬合，砚匣留尘尽日封。梅岭寒烟藏翡翠，桂江秋水露鰅鳙。丈人本自忘机事，为想年来憔悴容。"
  },
  {
    "title": "离觞不醉至驿却寄相送诸公",
    "author": "柳宗元",
    "dynasty": "唐代",
    "content": "无限居人送独醒，可怜寂寞到长亭。荆州不遇高阳侣，一夜春寒满下厅。"
  },
  {
    "title": "雨后晓行独至愚溪北池",
    "author": "柳宗元",
    "dynasty": "唐代",
    "content": "宿云散洲渚，晓日明村坞。高树临清池，风惊夜来雨。予心适无事，偶此成宾主。"
  },
  {
    "title": "贺进士王参元失火书",
    "author": "柳宗元",
    "dynasty": "唐代",
    "content": "　　得杨八书，知足下遇火灾，家无余储。仆始闻而骇，中而疑，终乃大喜。盖将吊而更以贺也。道远言略，犹未能究知其状，若果荡焉泯焉而悉无有，乃吾所以尤贺者也。　　足下勤奉养，乐朝夕，惟恬安无事是望也。今乃有焚炀赫烈之虞，以震骇左右，而脂膏滫瀡之具，或以不给，吾是以始而骇也。凡人之言皆曰，盈虚倚伏，去来之不可常。或将大有为也，乃始厄困震悸，于是有水火之孽，有群小之愠。劳苦变动，而后能光明，古之人皆然。斯道辽阔诞漫，虽圣人不能以是必信，是故中而疑也。　　以足下读古人书，为文章，善小学，其为多能若是，而进不能出群士之上，以取显贵者，盖无他焉。京城人多言足下家有积货，士之好廉名者，皆畏忌，不敢道足下之善，独自得之心，蓄之衔忍，而不能出诸口。以公道之难明，而世之多嫌也。一出口，则嗤嗤者以为得重赂。仆自贞元十五年，见足下之文章，蓄之者盖六七年未尝言。是仆私一身而负公道久矣，非特负足下也。及为御史尚书郎，自以幸为天子近臣，得奋其舌，思以发明足下之郁塞。然时称道于行列，犹有顾视而窃笑者。仆良恨修己之不亮，素誉之不立，而为世嫌之所加，常与孟几道言而痛之。乃今幸为天火之所涤荡，凡众之疑虑，举为灰埃。黔其庐，赭其垣，以示其无有。而足下之才能，乃可以显白而不污，其实出矣。是祝融、回禄之相吾子也。则仆与几道十年之相知，不若兹火一夕之为足下誉也。宥而彰之，使夫蓄于心者，咸得开其喙；发策决科者，授子而不栗。虽欲如向之蓄缩受侮，其可得乎？于兹吾有望于子，是以终乃大喜也。　　古者列国有灾，同位者皆相吊。许不吊灾，君子恶之。今吾之所陈若是，有以异乎古，故将吊而更以贺也。颜、曾之养，其为乐也大矣，又何阙焉？　　足下前章要仆文章古书，极不忘，候得数十篇乃并往耳。吴二十一武陵来，言足下为《醉赋》及《对问》，大善，可寄一本。仆近亦好作文，与在京城时颇异，思与足下辈言之，桎梏甚固，未可得也。因人南来，致书访死生。不悉。宗元白。"
  },
  {
    "title": "零陵赠李卿元侍御简吴武陵",
    "author": "柳宗元",
    "dynasty": "唐代",
    "content": "理世固轻士，弃捐湘之湄。阳光竟四溟，敲石安所施。铩羽集枯干，低昂互鸣悲。朔云吐风寒，寂历穷秋时。君子尚容与，小人守兢危。惨凄日相视，离忧坐自滋。樽酒聊可酌，放歌谅徒为。惜无协律者，窈眇弦吾诗。"
  },
  {
    "title": "禅堂",
    "author": "柳宗元",
    "dynasty": "唐代",
    "content": "发地结菁茆，团团抱虚白。山花落幽户，中有忘机客。涉有本非取，照空不待析。万籁俱缘生，窅然喧中寂。心境本同如，鸟飞无遗迹。"
  },
  {
    "title": "送豆卢膺秀才南游序",
    "author": "柳宗元",
    "dynasty": "唐代",
    "content": "　　君子病无乎内而饰乎外，有乎内而不饰乎外者。无乎内而饰乎外，则是设覆为阱也，祸孰大焉；有乎内而不饰乎外，则是焚梓毁璞也，诟孰甚焉！于是有切磋琢磨、镞砺括羽之道，圣人以为重。豆卢生，内之有者也，余是以好之，而欲其遂焉。而恒以幼孤羸馁为惧，恤恤焉游诸侯求给乎是，是固所以有乎内者也。然而不克专志于学，饰乎外者未大，吾愿子以《诗》、《礼》为冠屦，以《春秋》为襟带，以图史为佩服，琅乎璆璜冲牙之响发焉，煌乎山龙华虫之采列焉，则揖让周旋乎宗庙朝廷斯可也。惜乎余无禄食于世，不克称其欲，成其志，而姑欲其速反也，故诗而序云。"
  },
  {
    "title": "界围岩水帘",
    "author": "柳宗元",
    "dynasty": "唐代",
    "content": "界围汇湘曲，青壁环澄流。悬泉粲成帘，罗注无时休。韵磬叩凝碧，锵锵彻岩幽。丹霞冠其巅，想像凌虚游。灵境不可状，鬼工谅难求。忽如朝玉皇，天冕垂前旒。楚臣昔南逐，有意仍丹丘。今我始北旋，新诏释缧囚。采真诚眷恋，许国无淹留。再来寄幽梦，遗贮催行舟。"
  },
  {
    "title": "临江之麋",
    "author": "柳宗元",
    "dynasty": "唐代",
    "content": "　　临江之人，畋得麋麑，畜之。入门，群犬垂涎，扬尾皆来。其人怒。怛之。自是日抱就犬，习示之，使勿动 ，稍使与之戏。积久，犬皆如人意。麋麑稍大，忘己之麋也，以为犬良我友，抵触偃仆，益狎。犬畏主人，与之俯仰甚善，然时啖其舌。 三年，麋出门，见外犬在道甚众，走欲与为戏。外犬见而喜且怒，共食之，狼藉道上。麋至死不悟。"
  },
  {
    "title": "闻籍田有感",
    "author": "柳宗元",
    "dynasty": "唐代",
    "content": "天田不日降皇舆，留滞长沙岁又除。宣室无由问釐事，周南何处托成书。"
  },
  {
    "title": "旦携谢山人至愚池",
    "author": "柳宗元",
    "dynasty": "唐代",
    "content": "新沐换轻帻，晓池风露清。自谐尘外意，况与幽人行。霞散众山迥，天高数雁鸣。机心付当路，聊适羲皇情。"
  },
  {
    "title": "湘岸移木芙蓉植龙兴精舍",
    "author": "柳宗元",
    "dynasty": "唐代",
    "content": "有美不自蔽，安能守孤根。盈盈湘西岸，秋至风霜繁。丽影别寒水，浓芳委前轩。芰荷谅难杂，反此生高原。"
  },
  {
    "title": "赠江华长老",
    "author": "柳宗元",
    "dynasty": "唐代",
    "content": "老僧道机熟，默语心皆寂。去岁别舂陵，沿流此投迹。室空无侍者，巾屦唯挂壁。一饭不愿馀，跏趺便终夕。风窗疏竹响，露井寒松滴。偶地即安居，满庭芳草积。"
  },
  {
    "title": "跂乌词",
    "author": "柳宗元",
    "dynasty": "唐代",
    "content": "城上日出群乌飞，鸦鸦争赴朝阳枝。刷毛伸羽和且乐，尔独落魄今为何？无乃慕高近白日，三足妒尔令尔疾？无乃饥啼走路旁，贪鲜攫肉人所伤？翘肖独足下丛薄，口衔低枝始能越。还顾泥涂备蝼蚁，仰看栋梁防燕雀。左右六翮利如刀，踊身失势不得高。支离无趾犹自免，努力低飞逃后患。"
  },
  {
    "title": "韦使君黄溪祈雨见召从行至祠下口号",
    "author": "柳宗元",
    "dynasty": "唐代",
    "content": "骄阳愆岁事，良牧念菑畲。列骑低残月，鸣茄度碧虚。稍穷樵客路，遥驻野人居。谷口寒流净，丛祠古木疏。焚香秋雾湿，奠玉晓光初。肸蠁巫言报，精诚礼物余。惠风仍偃草，灵雨会随车。俟罪非真吏，翻惭奉简书。"
  },
  {
    "title": "巽上人以竹间自采新茶见赠酬之以诗",
    "author": "柳宗元",
    "dynasty": "唐代",
    "content": "芳丛翳湘竹，零露凝清华。复此雪山客，晨朝掇灵芽。蒸烟俯石濑，咫尺凌丹崖。圆方丽奇色，圭璧无纤瑕。呼儿爨金鼎，馀馥延幽遐。涤虑发真照，还源荡昏邪。犹同甘露饭，佛事薰毗耶。咄此蓬瀛侣，无乃贵流霞。"
  },
  {
    "title": "首春逢耕者",
    "author": "柳宗元",
    "dynasty": "唐代",
    "content": "南楚春候早，余寒已滋荣。土膏释原野，白蛰竞所营。缀景未及郊，穑人先偶耕。园林幽鸟啭，渚泽新泉清。农事诚素务，羁囚阻平生。故池想芜没，遗亩当榛荆。慕隐既有系，图功遂无成。聊从田父言，款曲陈此情。眷然抚耒耜，回首烟云横。"
  },
  {
    "title": "永某氏之鼠",
    "author": "柳宗元",
    "dynasty": "唐代",
    "content": "　　永有某氏者，畏日，拘忌异甚。以为己生岁直子；鼠，子神也，因爱鼠，不畜猫犬，禁僮勿击鼠。仓廪庖厨，悉以恣鼠，不问。　　由是鼠相告，皆来某氏，饱食而无祸。某氏室无完器，椸无完衣，饮食大率鼠之馀也。昼累累与人兼行，夜则窃啮斗暴，其声万状，不可以寝，终不厌。　　数岁，某氏徙居他州；后人来居，鼠为态如故。其人曰：“是阴类，恶物也，盗暴尤甚。且何以至是乎哉？”假五六猫，阖门，撤瓦，灌穴，购僮罗捕之，杀鼠如丘，弃之隐处，臭数月乃已。　　呜呼！彼以其饱食无祸为可恒也哉！"
  },
  {
    "title": "从崔中丞过卢少尹郊居",
    "author": "柳宗元",
    "dynasty": "唐代",
    "content": "寓居湘岸四无邻，世网难婴每自珍。莳药闲庭延国老，开樽虚室值贤人。泉回浅石依高柳，径转垂藤闲绿筠。闻道偏为五禽戏，出门鸥鸟更相亲。"
  },
  {
    "title": "永州韦使君新堂记",
    "author": "柳宗元",
    "dynasty": "唐代",
    "content": "　　将为穹谷嵁岩渊池于郊邑之中，则必辇山石，沟涧壑，陵绝险阻，疲极人力，乃可以有为也。然而求天作地生之状，咸无得焉。逸其人，因其地，全其天，昔之所难，今于是乎在。　　永州实惟九疑之麓。其始度土者，环山为城。有石焉，翳于奥草；有泉焉，伏于土涂。蛇虺之所蟠，狸鼠之所游。茂树恶木，嘉葩毒卉，乱杂而争植，号为秽墟。　　韦公之来，既逾月，理甚无事。望其地，且异之。始命芟其芜，行其涂。积之丘如，蠲之浏如。既焚既酾，奇势迭出。清浊辨质，美恶异位。视其植，则清秀敷舒；视其蓄，则溶漾纡余。怪石森然，周于四隅。或列或跪，或立或仆，窍穴逶邃，堆阜突怒。乃作栋宇，以为观游。凡其物类，无不合形辅势，效伎于堂庑之下。外之连山高原，林麓之崖，间厕隐显。迩延野绿，远混天碧，咸会于谯门之内。　　已乃延客入观，继以宴娱。或赞且贺曰：“见公之作，知公之志。公之因土而得胜，岂不欲因俗以成化？公之择恶而取美，岂不欲除残而佑仁？公之蠲浊而流清，岂不欲废贪而立廉？公之居高以望远，岂不欲家抚而户晓？夫然，则是堂也，岂独草木土石水泉之适欤？山原林麓之观欤？将使继公之理者，视其细知其大也。”宗元请志诸石，措诸壁，编以为二千石楷法。"
  },
  {
    "title": "构法华寺西亭",
    "author": "柳宗元",
    "dynasty": "唐代",
    "content": "窜身楚南极，山水穷险艰。步登最高寺，萧散任疏顽。西垂下斗绝，欲似窥人寰。反如在幽谷，榛翳不可攀。命童恣披翦，葺宇横断山。割如判清浊，飘若升云间。远岫攒众顶，澄江抱清湾。夕照临轩堕，栖鸟当我还。菡萏溢嘉色，筼筜遗清斑。神舒屏羁锁，志适忘幽潺。弃逐久枯槁，迨今始开颜。赏心难久留，离念来相关。北望间亲爱，南瞻杂夷蛮。置之勿复道，且寄须臾闲。"
  },
  {
    "title": "送薛存义序",
    "author": "柳宗元",
    "dynasty": "唐代",
    "content": "　　河东薛存义将行，柳子载肉于俎，崇酒於觞，追而送之江浒，饮食之。且告曰：“凡吏于土者，若知其职乎？盖民之役，非以役民而已也。凡民之食于土者，出其什一佣乎吏，使司平于我也。今我受其直，怠其事者，天下皆然。岂惟怠之，又从而盗之。向使佣一夫于家，受若值，怠若事，又盗若货器，则必甚怒而黜罚之矣。以今天下多类此，而民莫敢肆其怒与黜罚者，何哉？势不同也。势不同而理同，如吾民何？有达于理者，得不恐而畏乎！”　　存义假令零陵二年矣。早作而夜思，勤力而劳心；讼者平，赋者均，老弱无怀诈暴憎。其为不虚取直也的矣，其知恐而畏也审矣。　　吾贱且辱，不得与考绩幽明之说；于其往也，故赏以酒肉而重之以辞。"
  },
  {
    "title": "种白蘘荷",
    "author": "柳宗元",
    "dynasty": "唐代",
    "content": "皿虫化为疠，夷俗多所神。衔猜每腊毒，谋富不为仁。蔬果自远至，杯酒盈肆陈。言甘中必苦，何用知其真？华洁事外饰，尤病中州人。钱刀恐贾害，饥至益逡巡。窜伏常战栗，怀故逾悲辛。庶氏有嘉草，攻襘事久泯。炎帝垂灵编，言此殊足珍。崎驱乃有得，托以全余身。纷敷碧树阴，眄睐心所亲。"
  },
  {
    "title": "掩役夫张进骸",
    "author": "柳宗元",
    "dynasty": "唐代",
    "content": "生死悠悠尔，一气聚散之。偶来纷喜怒，奄忽已复辞。为役孰贱辱？为贵非神奇。一朝纩息定，枯朽无妍蚩。生平勤皂枥，锉秣不告疲。既死给槥椟，葬之东山基。奈何值崩湍，荡析临路垂。髐然暴百骸，散乱不复支。从者幸告余，眷之涓然悲。猫虎获迎祭，犬马有盖帷。伫立唁尔魂，岂复识此为？畚锸载埋瘗，沟渎护其危。我心得所安，不谓尔有知。掩骼著春令，兹焉值其时。及物非吾事，聊且顾尔私。"
  },
  {
    "title": "酬娄秀才寓居开元寺早秋月夜病中见寄",
    "author": "柳宗元",
    "dynasty": "唐代",
    "content": "客有故园思，潇湘生夜愁。病依居士室，梦绕羽人丘。味道怜知止，遗名得自求。壁空残月曙，门掩候虫秋。谬委双金重，难征杂佩酬。碧霄无枉路，徒此助离忧。"
  },
  {
    "title": "植灵寿木",
    "author": "柳宗元",
    "dynasty": "唐代",
    "content": "白华鉴寒水，怡我适野情。前趋问长老，重复欣嘉名。蹇连易衰朽，方刚谢经菅。敢期齿杖赐？聊且移孤茎。丛萼中竞秀，分房处舒英。柔条乍反植，劲节常对生。循玩足忘疲，稍觉步武轻。安能事翦伐，持用资徒行。"
  },
  {
    "title": "箕子碑",
    "author": "柳宗元",
    "dynasty": "唐代",
    "content": "　　凡大人之道有三：一曰正蒙难，二曰法授圣，三曰化及民。殷有仁人曰箕子，实具兹道以立于世，故孔子述六经之旨，尤殷勤焉。　　当纣之时，大道悖乱，天威之动不能戒，圣人之言无所用。进死以并命，诚仁矣，无益吾祀，故不为。委身以存祀，诚仁矣，与亡吾国，故不忍。具是二道，有行之者矣。是用保其明哲，与之俯仰；晦是谟范，辱于囚奴；昏而无邪，隤而不息；故在易曰“箕子之明夷”，正蒙难也。及天命既改，生人以正，乃出大法，用为圣师。周人得以序彝伦而立大典；故在书曰“以箕子归作《洪范》”，法授圣也。及封朝鲜，推道训俗，惟德无陋，惟人无远，用广殷祀，俾夷为华，化及民也。率是大道，丛于厥躬，天地变化，我得其正，其大人欤？　　呜乎！当其周时未至，殷祀未殄，比干已死，微子已去，向使纣恶未稔而自毙，武庚念乱以图存，国无其人，谁与兴理？是固人事之或然者也。然则先生隐忍而为此，其有志于斯乎？　　唐某年，作庙汲郡，岁时致祀，嘉先生独列于易象，作是颂云：　　蒙难以正，授圣以谟。宗祀用繁，夷民其苏。宪宪大人，显晦不渝。圣人之仁，道合隆污。明哲在躬，不陋为奴。冲让居礼，不盈称孤。高而无危，卑不可逾。非死非去，有怀故都。时诎而伸，卒为世模。易象是列，文王为徒。大明宣昭，崇祀式孚。古阙颂辞，继在后儒。"
  },
  {
    "title": "元日",
    "author": "温庭筠",
    "dynasty": "唐代",
    "content": "神耀破氛昏，新阳入晏温。绪风调玉吹，端日应铜浑。威凤跄瑶簴，升龙护璧门。雨旸春令煦，裘冕晬容尊。"
  },
  {
    "title": "泊船瓜洲",
    "author": "王安石",
    "dynasty": "宋代",
    "content": "京口瓜洲一水间，钟山只隔数重山。春风又绿江南岸，明月何时照我还。"
  },
  {
    "title": "登飞来峰",
    "author": "王安石",
    "dynasty": "宋代",
    "content": "飞来山上千寻塔，闻说鸡鸣见日升。不畏浮云遮望眼，自缘身在最高层。"
  },
  {
    "title": "伤仲永",
    "author": "王安石",
    "dynasty": "宋代",
    "content": "　　金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。　　余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣。”　　王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？"
  },
  {
    "title": "桂枝香·金陵怀古",
    "author": "王安石",
    "dynasty": "宋代",
    "content": "登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。"
  },
  {
    "title": "游褒禅山记",
    "author": "王安石",
    "dynasty": "宋代",
    "content": "　　褒禅山亦谓之华山，唐浮图慧褒始舍于其址，而卒葬之；以故其后名之曰“褒禅”。今所谓慧空禅院者，褒之庐冢也。距其院东五里，所谓华阳洞者，以其乃华山之阳名之也。距洞百余步，有碑仆道，其文漫灭，独其为文犹可识曰“花山”。今言“华”如“华实”之“华”者，盖音谬也。　　其下平旷，有泉侧出，而记游者甚众，所谓前洞也。由山以上五六里，有穴窈然，入之甚寒，问其深，则其好游者不能穷也，谓之后洞。余与四人拥火以入，入之愈深，其进愈难，而其见愈奇。有怠而欲出者，曰：“不出，火且尽。”遂与之俱出。盖余所至，比好游者尚不能十一，然视其左右，来而记之者已少。盖其又深，则其至又加少矣。方是时，余之力尚足以入，火尚足以明也。既其出，则或咎其欲出者，而余亦悔其随之，而不得极夫游之乐也。　　于是余有叹焉。古人之观于天地、山川、草木、虫鱼、鸟兽，往往有得，以其求思之深而无不在也。夫夷以近，则游者众；险以远，则至者少。而世之奇伟、瑰怪，非常之观，常在于险远，而人之所罕至焉，故非有志者不能至也。有志矣，不随以止也，然力不足者，亦不能至也。有志与力，而又不随以怠，至于幽暗昏惑而无物以相之，亦不能至也。然力足以至焉，于人为可讥，而在己为有悔；尽吾志也而不能至者，可以无悔矣，其孰能讥之乎？此余之所得也！　　余于仆碑，又以悲夫古书之不存，后世之谬其传而莫能名者，何可胜道也哉！此所以学者不可以不深思而慎取之也。　　四人者：庐陵萧君圭君玉，长乐王回深父，余弟安国平父、安上纯父。　　至和元年七月某日，临川王某记。"
  },
  {
    "title": "书湖阴先生壁二首",
    "author": "王安石",
    "dynasty": "宋代",
    "content": "茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。"
  },
  {
    "title": "书湖阴先生壁",
    "author": "王安石",
    "dynasty": "宋代",
    "content": "茅檐长扫净无苔，花木成畦手自栽。一水护田将绿绕，两山排闼送青来。"
  },
  {
    "title": "答司马谏议书",
    "author": "王安石",
    "dynasty": "宋代",
    "content": "　　某启：昨日蒙教，窃以为与君实游处相好之日久，而议事每不合，所操之术多异故也。虽欲强聒，终必不蒙见察，故略上报，不复一一自辨。重念蒙君实视遇厚，于反覆不宜卤莽，故今具道所以，冀君实或见恕也。　　盖儒者所争，尤在于名实，名实已明，而天下之理得矣。今君实所以见教者，以为侵官、生事、征利、拒谏，以致天下怨谤也。某则以谓受命于人主，议法度而修之于朝廷，以授之于有司，不为侵官；举先王之政，以兴利除弊，不为生事；为天下理财，不为征利；辟邪说，难壬人，不为拒谏。至于怨诽之多，则固前知其如此也。　　人习于苟且非一日，士大夫多以不恤国事、同俗自媚于众为善，上乃欲变此，而某不量敌之众寡，欲出力助上以抗之，则众何为而不汹汹然？盘庚之迁，胥怨者民也，非特朝廷士大夫而已；盘庚不为怨者故改其度，度义而后动，是而不见可悔故也。如君实责我以在位久，未能助上大有为，以膏泽斯民，则某知罪矣；如曰今日当一切不事事，守前所为而已，则非某之所敢知。　　无由会晤，不任区区向往之至！"
  },
  {
    "title": "夜直",
    "author": "王安石",
    "dynasty": "宋代",
    "content": "金炉香尽漏声残，翦翦轻风阵阵寒。春色恼人眠不得，月移花影上栏干。"
  },
  {
    "title": "北陂杏花",
    "author": "王安石",
    "dynasty": "宋代",
    "content": "一陂春水绕花身，花影妖娆各占春。纵被春风吹作雪，绝胜南陌碾成尘。"
  },
  {
    "title": "明妃曲二首",
    "author": "王安石",
    "dynasty": "宋代",
    "content": "明妃初出汉宫时，泪湿春风鬓角垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。"
  },
  {
    "title": "江上",
    "author": "张九龄",
    "dynasty": "唐代",
    "content": "长林何缭绕，远水复悠悠。尽日馀无见，为心那不愁。忆将亲爱别，行为主恩酬。感激空如此，芳时屡已遒。"
  },
  {
    "title": "浪淘沙令·伊吕两衰翁",
    "author": "王安石",
    "dynasty": "宋代",
    "content": "伊吕两衰翁，历遍穷通。一为钓叟一耕佣。若使当时身不遇，老了英雄。汤武偶相逢，风虎云龙。兴王只在笑谈中。直至如今千载后，谁与争功！"
  },
  {
    "title": "叠题乌江亭",
    "author": "王安石",
    "dynasty": "宋代",
    "content": "百战疲劳壮士哀，中原一败势难回。江东子弟今虽在，肯与君王卷土来？"
  },
  {
    "title": "渔家傲·平岸小桥千嶂抱",
    "author": "王安石",
    "dynasty": "宋代",
    "content": "平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。"
  },
  {
    "title": "南乡子·自古帝王州",
    "author": "王安石",
    "dynasty": "宋代",
    "content": "自古帝王州，郁郁葱葱佳气浮。四百年来成一梦，堪愁。晋代衣冠成古丘。绕水恣行游。上尽层城更上楼。往事悠悠君莫问，回头。槛外长江空自流。"
  },
  {
    "title": "读孟尝君传",
    "author": "王安石",
    "dynasty": "宋代",
    "content": "　　世皆称孟尝君能得士，士以故归之，而卒赖其力以脱于虎豹之秦。嗟乎！孟尝君特鸡鸣狗盗之雄耳，岂足以言得士？不然，擅齐之强，得一士焉，宜可以南面而制秦，尚何取鸡鸣狗盗之力哉？夫鸡鸣狗盗之出其门，此士之所以不至也。"
  },
  {
    "title": "钟山即事",
    "author": "王安石",
    "dynasty": "宋代",
    "content": "涧水无声绕竹流，竹西花草弄春柔。茅檐相对坐终日，一鸟不鸣山更幽。"
  },
  {
    "title": "伤春怨·雨打江南树",
    "author": "王安石",
    "dynasty": "宋代",
    "content": "雨打江南树。一夜花开无数。绿叶渐成阴，下有游人归路。与君相逢处。不道春将暮。把酒祝东风，且莫恁、匆匆去。"
  },
  {
    "title": "示长安君",
    "author": "王安石",
    "dynasty": "宋代",
    "content": "少年离别意非轻，老去相逢亦怆情。草草杯盘共笑语，昏昏灯火话平生。自怜湖海三年隔，又作尘沙万里行。欲问后期何日是，寄书应见雁南征。"
  },
  {
    "title": "明妃曲二首·其一",
    "author": "王安石",
    "dynasty": "宋代",
    "content": "明妃初出汉宫时，泪湿春风鬓角垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。"
  },
  {
    "title": "浣溪沙·百亩中庭半是苔",
    "author": "王安石",
    "dynasty": "宋代",
    "content": "百亩中庭半是苔。门前白道水萦回。爱闲能有几人来。小院回廊春寂寂，山桃溪杏两三栽。为谁零落为谁开。"
  },
  {
    "title": "千秋岁引·秋景",
    "author": "王安石",
    "dynasty": "宋代",
    "content": "别馆寒砧，孤城画角，一派秋声入寥廓。东归燕从海上去，南来雁向沙头落。楚台风，庾楼月，宛如昨。无奈被些名利缚，无奈被他情担阁！可惜风流总闲却！当初漫留华表语，而今误我秦楼约。梦阑时，酒醒后，思量着。"
  },
  {
    "title": "读史",
    "author": "文天祥",
    "dynasty": "宋代",
    "content": "自古英雄士，还为薄命人。孔明登四十，韩信过三旬。壮志摧龙虎，高词泣鬼神。一朝事千古，何用怨青春。"
  },
  {
    "title": "葛溪驿",
    "author": "王安石",
    "dynasty": "宋代",
    "content": "缺月昏昏漏未央，一灯明灭照秋床。病身最觉风露早，归梦不知山水长。坐感岁时歌慷慨，起看天地色凄凉。鸣蝉更乱行人耳，正抱疏桐叶半黄。"
  },
  {
    "title": "题张司业诗",
    "author": "王安石",
    "dynasty": "宋代",
    "content": "苏州司业诗名老，乐府皆言妙入神。看似寻常最奇崛，成如容易却艰辛。"
  },
  {
    "title": "题西太一宫壁二首",
    "author": "王安石",
    "dynasty": "宋代",
    "content": "柳叶鸣蜩绿暗，荷花落日红酣。三十六陂春水，白头想见江南。三十年前此地，父兄持我东西。今日重来白首，欲寻陈迹都迷。"
  },
  {
    "title": "北山",
    "author": "王安石",
    "dynasty": "宋代",
    "content": "北山输绿涨横陂，直堑回塘滟滟时。细数落花因坐久，缓寻芳草得归迟。"
  },
  {
    "title": "菩萨蛮·数间茅屋闲临水",
    "author": "王安石",
    "dynasty": "宋代",
    "content": "数间茅屋闲临水，窄衫短帽垂杨里。花是去年红，吹开一夜风。梢梢新月偃，午醉醒来晚。何物最关情，黄鹂三两声。"
  },
  {
    "title": "初夏即事",
    "author": "王安石",
    "dynasty": "宋代",
    "content": "石梁茅屋有弯碕，流水溅溅度两陂。晴日暖风生麦气，绿阴幽草胜花时。"
  },
  {
    "title": "午枕",
    "author": "王安石",
    "dynasty": "宋代",
    "content": "百年春梦去悠悠，不复吹箫向此留。野草自花还自落，鸣禽相乳亦相酬。旧蹊埋没开新径，朱户欹斜见画楼。欲把一杯无伴侣，眼看兴废使人愁。"
  },
  {
    "title": "送和甫至龙安微雨因寄吴氏女子",
    "author": "王安石",
    "dynasty": "宋代",
    "content": "荒烟凉雨助人悲，泪染衣襟不自知。除却春风沙际绿，一如看汝过江时。"
  },
  {
    "title": "雨霖铃·孜孜矻矻",
    "author": "王安石",
    "dynasty": "宋代",
    "content": "孜孜矻矻。向无明里、强作窠窟。浮名浮利何济，堪留恋处，轮回仓猝。幸有明空妙觉，可弹指超出。缘底事、抛了全潮，认一浮沤作瀛渤。本源自性天真佛。只些些、妄想中埋没。贪他眼花阳艳，谁信道、本来无物。一旦茫然，终被阎罗老子相屈。便纵有、千种机筹，怎免伊唐突。"
  },
  {
    "title": "渔家傲·灯火已收正月半",
    "author": "王安石",
    "dynasty": "宋代",
    "content": "灯火已收正月半，山南山北花撩乱。闻说洊亭新水漫，骑款段，穿云入坞寻游伴。却拂僧床褰素幔，千岩万壑春风暖。一弄松声悲急管，吹梦断，西看窗日犹嫌短。"
  },
  {
    "title": "君难托",
    "author": "王安石",
    "dynasty": "宋代",
    "content": "槿花朝开暮还坠，妾身与花宁独异。忆昔相逢俱少年，两情未许谁最先。感君绸缪逐君去，成君家计良辛苦。人事反覆那能知？谗言入耳须臾离。嫁时罗衣羞更著，如今始悟君难托。君难托，妾亦不忘旧时约。"
  },
  {
    "title": "凤凰山",
    "author": "王安石",
    "dynasty": "宋代",
    "content": "欢乐欲与少年期，人生百年常苦迟。白头富贵何所用，气力但为忧勤衰。愿为五陵轻薄儿，生在贞观开元时。斗鸡走犬过一生，天地安危两不知。"
  },
  {
    "title": "岁晚",
    "author": "王安石",
    "dynasty": "宋代",
    "content": "月映林塘静，风含笑语凉。俯窥怜绿净，小立伫幽香。携幼寻新菂，扶衰坐野航。延缘久未已，岁晚惜流光。"
  },
  {
    "title": "壬辰寒食",
    "author": "王安石",
    "dynasty": "宋代",
    "content": "客思似杨柳，春风千万条。更倾寒食泪，欲涨冶城潮。巾发雪争出，镜颜朱早凋。未知轩冕乐，但欲老渔樵。"
  },
  {
    "title": "明妃曲二首·其二",
    "author": "王安石",
    "dynasty": "宋代",
    "content": "明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。"
  },
  {
    "title": "同学一首别子固",
    "author": "王安石",
    "dynasty": "宋代",
    "content": "　　江之南有贤人焉，字子固，非今所谓贤人者，予慕而友之。淮之南有贤人焉，字正之，非今所谓贤人者，予慕而友之。二贤人者，足未尝相过也，口未尝相语也，辞币未尝相接也。其师若友，岂尽同哉？予考其言行，其不相似者，何其少也！曰：学圣人而已矣。”学圣人，则其师若友，必学圣人者。圣人之言行，岂有二哉？其相似也适然。　　予在淮南，为正之道子固，正之不予疑也。还江南，为子固道正之，子固亦以为然。予又知所谓贤人者，既相似，又相信不疑也。　　子固作《怀友》一首遗予，其大略欲相扳以至乎中庸而后已。正之盖亦常云尔。夫安驱徐行，轥中庸之庭，而造于其堂，舍二贤人者而谁哉？予昔非敢自必其有至也，亦愿从事于左右焉尔。辅而进之，其可也。　　噫！官有守，私有系，会合不可以常也，作《同学一首别子固》以相警，且相慰云。"
  },
  {
    "title": "游钟山",
    "author": "王安石",
    "dynasty": "宋代",
    "content": "终日看山不厌山，买山终待老山间。山花落尽山长在，山水空流山自闲。"
  },
  {
    "title": "祭欧阳文忠公文",
    "author": "王安石",
    "dynasty": "宋代",
    "content": "　　夫事有人力之可致，犹不可期，况乎天理之溟漠，又安可得而推！　　惟公生有闻于当时，死有传于后世，苟能如此足矣，而亦又何悲！如公器质之深厚，智识之高远，而辅学术之精微，故充于文章，见于议论，豪健俊伟，怪巧瑰琦。其积于中者，浩如江河之停蓄；其发于外者，烂如日月之光辉。其清音幽韵，凄如飘风急雨之骤至；其雄辞闳辩，快如轻车骏马之奔驰。世之学者，无问识与不识，而读其文，则其人可知。　　呜呼！自公仕宦四十年，上下往复，感世路之崎岖；虽屯邅困踬，窜斥流离，而终不可掩者，以其公议之是非。既压复起，遂显于世；果敢之气，刚正之节，至晚而不衰。　　方仁宗皇帝临朝之末年，顾念后事，谓如公者，可寄以社稷之安危；及夫发谋决策，从容指顾，立定大计，谓千载而一时。功名成就，不居而去，其出处进退，又庶乎英魄灵气，不随异物腐散，而长在乎箕山之侧与颍水之湄。　　然天下之无贤不肖，且犹为涕泣而歔欷。而况朝士大夫，平昔游从，又予心之所向慕而瞻依！　　呜呼！盛衰兴废之理，自古如此，而临风想望，不能忘情者，念公之不可复见而其谁与归！"
  },
  {
    "title": "河北民",
    "author": "王安石",
    "dynasty": "宋代",
    "content": "河北民，生近二边长苦辛。家家养子学耕织，输与官家事夷狄。今年大旱千里赤，州县仍催给河役。老小相依来就南，南人丰年自无食。悲愁天地白日昏，路旁过者无颜色。汝生不及贞观中，斗粟数钱无兵戎！"
  },
  {
    "title": "赠外孙",
    "author": "王安石",
    "dynasty": "宋代",
    "content": "南山新长凤凰雏，眉目分明画不如。年小从他爱梨栗，长成须读五车书。"
  },
  {
    "title": "次韵平甫金山会宿寄亲友",
    "author": "王安石",
    "dynasty": "宋代",
    "content": "天末海门横北固，烟中沙岸似西兴。已无船舫犹闻笛，远有楼台只见灯。山月入松金破碎，江风吹水雪崩腾。飘然欲作乘桴计，一到扶桑恨未能。"
  },
  {
    "title": "思王逢原三首·其二",
    "author": "王安石",
    "dynasty": "宋代",
    "content": "蓬蒿今日想纷披，冢上秋风又一吹。妙质不为平世得，微言惟有故人知。庐山南堕当书案，湓水东来入酒卮。陈迹可怜随手尽，欲欢无复似当时。"
  },
  {
    "title": "甘露歌",
    "author": "王安石",
    "dynasty": "宋代",
    "content": "折得一枝香在手，人间应未有。疑是经春雪未消，今日是何朝。尽日含毫难比兴，都无色可并。万里晴天何处来，真是屑琼瑰。天寒日暮山谷里，的砾愁成水。池上渐多枝上稀，唯有故人知。"
  },
  {
    "title": "伯牙",
    "author": "王安石",
    "dynasty": "宋代",
    "content": "千载朱弦无此悲，欲弹孤绝鬼神疑。故人舍我归黄壤，流水高山心自知。"
  },
  {
    "title": "狼山观海",
    "author": "王安石",
    "dynasty": "宋代",
    "content": "万里昆仑谁凿破，无边波浪拍天来。晓寒云雾连穷屿，春暖鱼龙化蛰雷。阆苑仙人何处觅？灵槎使者几时回？遨游半在江湖里，始觉今朝眼界开。"
  },
  {
    "title": "别鄞女",
    "author": "王安石",
    "dynasty": "宋代",
    "content": "行年三十已衰翁，满眼忧伤只自攻。今夜扁舟来诀汝，死生从此各西东。"
  },
  {
    "title": "太湖恬亭",
    "author": "王安石",
    "dynasty": "宋代",
    "content": "槛临溪上绿阴围，溪岸高低入翠微。日落断桥人独立，水涵幽树鸟相依。清游始觉心无累，静处谁知世有机。更待夜深同徙倚，秋风斜月钓船归。"
  },
  {
    "title": "拟寒山拾得二十首",
    "author": "王安石",
    "dynasty": "宋代",
    "content": "风吹瓦堕屋，正打破我头。瓦亦自破碎，岂但我血流。我终不嗔渠，此瓦不自由。众生造众恶，亦有一机抽。渠不知此机，故自认愆尤。此但可哀怜，劝令真正修。岂可自迷闷，与渠作冤雠。"
  },
  {
    "title": "白沟行",
    "author": "王安石",
    "dynasty": "宋代",
    "content": "白沟河边蕃塞地，送迎蕃使年年事。蕃马常来射狐兔，汉兵不道传烽燧。万里鉏耰接塞垣，幽燕桑叶暗川原。棘门灞上徒儿戏，李牧廉颇莫更论。"
  },
  {
    "title": "孤桐",
    "author": "王安石",
    "dynasty": "宋代",
    "content": "天质自森森，孤高几百寻。凌霄不屈己，得地本虚心。岁老根弥壮，阳骄叶更阴。明时思解愠，愿斫五弦琴。"
  },
  {
    "title": "庚申正月游齐安",
    "author": "王安石",
    "dynasty": "宋代",
    "content": "水南水北重重柳，山後山前处处梅。未即此身随物化，年年长趁此时来。"
  },
  {
    "title": "商鞅",
    "author": "王安石",
    "dynasty": "宋代",
    "content": "自古驱民在信诚，一言为重百金轻。今人未可非商鞅，商鞅能令政必行。"
  },
  {
    "title": "传神自赞",
    "author": "王安石",
    "dynasty": "宋代",
    "content": "我与丹青两幻身，世间流转会成尘。但知此物非他物，莫问今人犹昔人。"
  },
  {
    "title": "送项判官",
    "author": "王安石",
    "dynasty": "宋代",
    "content": "断芦洲渚落枫桥，渡口沙长过午潮。山鸟自呼泥滑滑，行人相对马萧萧。十年长自青衿识，千里来非白璧招。握手祝君能强饭，华簪常得从鸡翘。"
  },
  {
    "title": "杜甫画像",
    "author": "王安石",
    "dynasty": "宋代",
    "content": "吾观少陵诗，为与元气侔。力能排天斡九地，壮颜毅色不可求。浩荡八极中，生物岂不稠。丑妍巨细千万殊，竟莫见以何雕锼。惜哉命之穷，颠倒不见收。青衫老更斥，饿走半九州。瘦妻僵前子仆後，攘攘盗贼森戈矛。吟哦当此时，不废朝廷忧。常愿天子圣，大臣各伊周。宁令吾庐独破受冻死，不忍四海赤子寒飕飕。伤屯悼屈止一身，嗟时之人死所羞。所以见公像，再拜涕泗流。推公之心古亦少，愿起公死从之游。"
  },
  {
    "title": "题何氏宅园亭",
    "author": "王安石",
    "dynasty": "宋代",
    "content": "荷叶参差卷，榴花次第开。但令心有赏，岁月任渠催。"
  },
  {
    "title": "将母",
    "author": "王安石",
    "dynasty": "宋代",
    "content": "将母邗沟上，留家白紵阴。月明闻杜宇，南北总关心。"
  },
  {
    "title": "谒金门·春又老",
    "author": "王安石",
    "dynasty": "宋代",
    "content": "春又老。南陌酒香梅小。遍地落花浑不扫。梦回情意悄。红笺寄与添烦恼。细写相思多少。醉后几行书字小。泪痕都揾了。"
  },
  {
    "title": "梦",
    "author": "王安石",
    "dynasty": "宋代",
    "content": "知世如梦无所求，无所求心普空寂。还似梦中随梦境，成就河沙梦功德。"
  },
  {
    "title": "定林所居",
    "author": "王安石",
    "dynasty": "宋代",
    "content": "屋绕湾溪竹绕山，溪山却在白云间。临溪放艇依山坐，溪鸟山花共我闲。"
  },
  {
    "title": "秃山",
    "author": "王安石",
    "dynasty": "宋代",
    "content": "吏役沧海上，瞻山一停舟。怪此秃谁使，乡人语其由。一狙山上鸣，一狙从之游。相匹乃生子，子众孙还稠。山中草木盛，根实始易求。攀挽上极高，屈曲亦穷幽。众狙各丰肥，山乃尽侵牟。攘争取一饱，岂暇议藏收？大狙尚自苦，小狙亦已愁。稍稍受咋啮，一毛不得留。狙虽巧过人，不善操锄耰。所嗜在果谷，得之常以偷。嗟此海山中，四顾无所投。生生未云已，岁晚将安谋？"
  },
  {
    "title": "纯甫出释惠崇画要予作诗",
    "author": "王安石",
    "dynasty": "宋代",
    "content": "画史纷纷何足数，惠崇晚出吾最许。旱云六月涨林莽，移我翛然堕洲渚。黄芦低摧雪翳土，凫雁静立将俦侣。往时所历今在眼，沙平水澹西江浦。暮气沈舟暗鱼罟，欹眠呕轧如闻橹。颇疑道人三昧力，异域山川能断取。方诸承水调幻药，洒落生绡变寒暑。金坡巨然山数堵，粉墨空多真漫与。大梁崔白亦善画，曾见桃花净初吐。酒酣弄笔起春风，便恐漂零作红雨。流莺探枝婉欲语，蜜蜂掇蕊随翅股。一时二子皆绝艺，裘马穿羸久羁旅。华堂岂惜万黄金，苦道今人不如古。"
  },
  {
    "title": "棋·莫将戏事扰",
    "author": "王安石",
    "dynasty": "宋代",
    "content": "莫将戏事扰真情，且可随缘道我赢。战罢两奁分白黑，一枰何处有亏成。"
  },
  {
    "title": "咏石榴花",
    "author": "王安石",
    "dynasty": "宋代",
    "content": "今朝五月正清和，榴花诗句入禅那。浓绿万枝红一点，动人春色不须多。"
  },
  {
    "title": "泰州海陵县主簿许君墓志铭",
    "author": "王安石",
    "dynasty": "宋代",
    "content": "　　君讳平，字秉之，姓许氏。余尝谱其世家，所谓今泰州海陵县主簿者也。君既与兄元相友爱称天下，而自少卓荦不羁，善辩说，与其兄俱以智略为当世大人所器。宝元时，朝廷开方略之选，以招天下异能之士，而陕西大帅范文正公、郑文肃公争以君所为书以荐，于是得召试，为太庙斋郎，已而选泰州海陵县主簿。贵人多荐君有大才，可试以事，不宜弃之州县。君亦常慨然自许，欲有所为。然终不得一用其智能以卒。噫！其可哀也已。　　士固有离世异俗，独行其意，骂讥、笑侮、困辱而不悔，彼皆无众人之求而有所待于后世者也，其龃龉固宜。若夫智谋功名之士，窥时俯仰以赴势物之会，而辄不遇者，乃亦不可胜数。辩足以移万物，而穷于用说之时；谋足以夺三军，而辱于右武之国，此又何说哉！嗟乎！彼有所待而不遇者，其知之矣。　　君年五十九，以嘉祐某年某月某甲子葬真州之扬子县甘露乡某所之原。夫人李氏。子男瓌，不仕；璋，真州司户参军；琦，太庙斋郎；琳，进士。女子五人，已嫁二人，进士周奉先、泰州泰兴县令陶舜元。　　铭曰：有拔而起之，莫挤而止之。呜呼许君！而已于斯，谁或使之？"
  },
  {
    "title": "望江南（四之三）",
    "author": "王安石",
    "dynasty": "宋代",
    "content": "归依佛，弹指越三祇。愿我速登无上觉，还如佛坐道场时。能智又能悲。"
  },
  {
    "title": "望江南（四之二）",
    "author": "王安石",
    "dynasty": "宋代",
    "content": "归依法，法法不思议。愿我六根常寂静，心如宝月映琉璃。了法更无疑。"
  },
  {
    "title": "与舍弟华藏院忞君亭咏竹",
    "author": "王安石",
    "dynasty": "宋代",
    "content": "一迳森然四座凉，残阴余韵去何长。人怜直节生来瘦，自许高材老更刚。会与蒿藜同雨露，终随松柏到冰霜。烦君惜取根株在，欲乞伶伦学凤凰。"
  },
  {
    "title": "太白岭",
    "author": "王安石",
    "dynasty": "宋代",
    "content": "太白巃嵷东南驰，众岭环合青纷披。烟云厚薄皆可爱，树石疏密自相宜。阳春已归鸟语乐，溪水不动鱼行迟。生民何由得处所，与兹鱼鸟相谐熙。"
  },
  {
    "title": "咏梅",
    "author": "王安石",
    "dynasty": "宋代",
    "content": "颇怪梅花不肯开，岂知有意待春来。灯前玉面披香出，雪後春容取胜回。触拨清诗成走笔，淋漓红袖趣传杯。望尘俗眼那知此，只买夭桃艳杏栽。"
  },
  {
    "title": "金陵怀古四首",
    "author": "王安石",
    "dynasty": "宋代",
    "content": "霸主孤身取二江，子孙多以百城降。豪华尽出成功后，逸乐安知与祸双？东府旧基留佛刹，后庭余唱落船窗。黍离麦秀从来事，且置兴亡近酒缸。"
  },
  {
    "title": "雨过偶书",
    "author": "王安石",
    "dynasty": "宋代",
    "content": "霈然甘泽洗尘寰，南亩东郊共慰颜。地望岁功还物外，天将生意与人间。霁分星斗风雷静，凉入轩窗枕簟闲。谁似浮云知进退，才成霖雨便归山。"
  },
  {
    "title": "本朝百年无事札子",
    "author": "王安石",
    "dynasty": "宋代",
    "content": "　　臣前蒙陛下问及本朝所以享国百年，天下无事之故。臣以浅陋，误承圣问，迫于日晷，不敢久留，语不及悉，遂辞而退。窃惟念圣问及此，天下之福，而臣遂无一言之献，非近臣所以事君之义，故敢昧冒而粗有所陈。　　伏惟太祖躬上智独见之明，而周知人物之情伪，指挥付托必尽其材，变置施设必当其务。故能驾驭将帅，训齐士卒，外以捍夷狄，内以平中国。于是除苛赋，止虐刑，废强横之藩镇，诛贪残之官吏，躬以简俭为天下先。其于出政发令之间，一以安利元元为事。太宗承之以聪武，真宗守之以谦仁，以至仁宗、英宗，无有逸德。此所以享国百年而天下无事也。　　仁宗在位，历年最久。臣于时实备从官，施为本末，臣所亲见。尝试为陛下陈其一二，而陛下详择其可，亦足以申鉴于方今。伏惟仁宗之为君也，仰畏天，俯畏人；宽仁恭俭，出于自然，而忠恕诚悫，终始如一。未尝妄兴一役，未尝妄杀一人；断狱务在生之，而特恶吏之残扰。宁屈己弃财于夷狄，而终不忍加兵。刑平而公，赏重而信。纳用谏官御史，公听并观，而不蔽于偏至之谗。因任众人耳目，拔举疏远，而随之以相坐之法。盖监司之吏以至州县，无敢暴虐残酷，擅有调发以伤百姓。自夏人顺服，蛮夷遂无大变，边人父子夫妇得免于兵死，之而中国人安逸蕃息，以至今日者，未尝妄兴一役，未尝妄杀一人，断狱务在生之，而特恶吏之残扰，宁屈己弃财于夷狄，而不忍加兵之效也。大臣贵戚、左右近习，莫敢强横犯法，其自重慎，或甚于闾巷之人，此刑平而公之效也。募天下骁雄横猾以为兵，几至百万，非有良将以御之，而谋变者辄败；聚天下财物，虽有文籍，委之府史，非有能吏以钩考，而断盗者辄发；凶年饥岁，流者填道，死者相枕，而寇攘者辄得。此赏重而信之效也。大臣贵戚、左右近习，莫能大擅威福，广私货赂，一有奸慝，随辄上闻；贪邪横猾，虽间或见用，未尝得久。此纳用谏官、御史，公听并观，而不蔽于偏至之谗之效也。自县令京官以至监司台阁，升擢之任，虽不皆得人，然一时之所谓才士，亦罕蔽塞而不见收举者，此因任众人之耳目，拔举疏远，而随之以相坐之法之效也。升遐之日，天下号恸，如丧考妣，此宽仁恭俭，出于自然，忠恕诚悫，终始如一之效也。　　然本朝累世因循末俗之弊，而无亲友群臣之议。人君朝夕与处，不过宦官女子；出而视事，又不过有司之细故。未尝如古大有为之君，与学士大夫讨论先王之法，以措之天下也。一切因任自然之理势，而精神之运有所不加，名实之间有所不察。君子非不见贵，然小人亦得厕其间；正论非不见容，然邪说亦有时而用。以诗赋记诵求天下之士，而无学校养成之法；以科名资历叙朝廷之位，而无官司课试之方。监司无检察之人，守将非选择之吏。转徙之亟既难于考绩，而游谈之众因得以乱真。交私养望者多得显官，独立营职者或见排沮。故上下偷惰取容而已，虽有能者在职，亦无以异于庸人。农民坏于繇役，而未尝特见救恤，又不为之设官，以修其水土之利。兵士杂于疲老，而未尝申敕训练，又不为之择将，而久其疆埸之权。宿卫则聚卒伍无赖之人，而未有以变五代姑息羁縻之俗；宗室则无教训选举之实，而未有以合先王亲疏隆杀之宜。其于理财，大抵无法，故虽俭约而民不富，虽忧勤而国不强。赖非夷狄昌炽之时，又无尧、汤水旱之变，故天下无事，过于百年。虽曰人事，亦天助也。盖累圣相继，仰畏天，俯畏人，宽仁恭俭，忠恕诚悫，此其所以获天助也。　　伏惟陛下躬上圣之质，承无穷之绪，知天助之不可常恃，知人事之不可怠终，则大有为之时，正在今日。臣不敢辄废将明之义，而苟逃讳忌之诛。伏惟陛下幸赦而留神，则天下之福也。取进止。"
  },
  {
    "title": "明妃曲",
    "author": "王安石",
    "dynasty": "宋代",
    "content": "我本汉家子，早入深宫里。远嫁单于国，惟悴无复理。穹庐为室旃为墙，胡尘暗天道路长。去住彼此无消息，明明汉月空相识。死生难有却回身，不忍回看旧写真。玉颜不是黄金少，爱把丹青错画人。朝为汉宫妃，暮作胡地妾。独留青冢向黄昏，颜色如花命如叶。"
  },
  {
    "title": "寄曾子固",
    "author": "王安石",
    "dynasty": "宋代",
    "content": "吾少莫与何，爱我君为最。君名高山岳，嵑乐嵩与泰。低心收憃友，似不让尘境。又如沧江水，不逆沟畎浍。君身揭日月，遇辄破氛霭。我材特穷空，无用补仓廥。谓宜从君久，垢污得洮汰。人生不可必，所愿每颠沛。乖离五年余，牢落千里外。投身落俗阱，薄宦自钳釱。平居每自守，高论从谁丐。摇摇西南心，梦想与君会。思君挟谦璞，愿焦无良侩。穷阎抱幽忧，凶祸费禳禬。州穷吉士少，谁可婿诸妹。仍闻病连月，医药谁可赖。家贫奉养狭，谁与通货贝。诗入刺曹公，贤者荷戈祋。奈何遭平时，德泽盛汪濊。鸾凤鸣且下，万羽来翽翽。呦呦林间鹿，争出噬苹藾。乃令高世士，动辄遭狼狈。人事既难了，天理尤茫昧。圣贤多如此，自古云无奈。周人贵妇女，扁鹊名医滞。今世无常势，趋舍唯利害。而君信斯道，不闵身穷泰。弃捐人间乐，濯耳受天籁。谅知安肥甘，未肯顾糠糩。龙螭虽蟠屈，不慕蛇蝉蜕。令人重感奋，意勇忘身蕞。何由日亲炙，病体同砭艾。功名未云合，岁月尤须愒。怀思切劘效，中夜泪霶霈。君尝许过我，早晚治车軑。山溪虽峻恶，高眺发蒙（左目右市）。峰峦碧参差，木树青晻蔼。桐江路尤驶，飞浆下鸣濑。鱼村指暮火，酒舍瞻晨旆。清醪足消忧，玉鲫行可脍。行行愿无留，日夕伫倾盖。会将见颜色，不复谋蓍蔡。延陵古君子，议乐耻言郐。细事岂足论，故欲论其大。披披发鞬櫜，檩檩见戈锐。探深犯严壁，破惑翻强旝。离行步荃兰，偶坐阴松桧。宵床连衾帱，昼食共粗粝。兹欢何时合，清瘦见衣带。作诗寄微诚，诚语无彩绘。"
  },
  {
    "title": "临津",
    "author": "王安石",
    "dynasty": "宋代",
    "content": "临津艳艳花千树，夹径斜斜柳数行。却忆金明池上路，红裙争看绿衣郎。"
  },
  {
    "title": "锺山晚步",
    "author": "王安石",
    "dynasty": "宋代",
    "content": "小雨轻风落楝花，细红如雪点平沙。槿篱竹屋江村路，时见宜城卖酒家。"
  },
  {
    "title": "南浦",
    "author": "王安石",
    "dynasty": "宋代",
    "content": "南浦东冈二月时，物华撩我有新诗。含风鸭绿粼粼起，弄日鹅黄袅袅垂。"
  },
  {
    "title": "南乡子（二之一）",
    "author": "王安石",
    "dynasty": "宋代",
    "content": "嗟见世间人。但有纤毫即是尘。不住旧时无相貌，沈沦。只为从来认识神。作麽有疏亲。我自降魔转法轮。不是摄心除妄想，求真。幻化空身即法身。"
  },
  {
    "title": "半山春晚即事",
    "author": "王安石",
    "dynasty": "宋代",
    "content": "春风取花去，酬我以清阴。翳翳陂路静，交交园屋深。床敷每小息，杖屦或幽寻。惟有北山鸟，经过遗好音。"
  },
  {
    "title": "与薛肇明弈棋赌梅花诗输一首",
    "author": "王安石",
    "dynasty": "宋代",
    "content": "华发寻春喜见梅，一株临路雪倍堆。凤城南陌他年忆，香杳难随驿使来。"
  },
  {
    "title": "忆昨诗示诸外弟",
    "author": "王安石",
    "dynasty": "宋代",
    "content": "忆昨此地相逢时，春入穷谷多芳菲。短垣囷囷冠翠岭，踯躅万树红相围。幽花媚草错杂出，黄蜂白蝶参差飞。此时少壮自负恃，意气与日争光辉。乘闲弄笔戏春色，脱略不省旁人讥。坐欲持此博轩冕，肯言孔孟犹寒饥。两子从亲走京国，浮尘坌亦缁人衣。明年亲作建昌吏，四月挽船江上矶。端居感慨忽自寤，青天闪烁无停晖。男儿少壮不树立，挟此穷老将安归。吟哦图书谢庆吊，坐室寂寞生伊威。材疏命贱不自揣，欲与稷契遐相希。旼天一朝畀以祸，先子泯没予谁依。精神流离肝肺绝，眦血被面无时曦。母兄呱呱泣相守，三载厌食锺山薇。属闻降诏起群彦，遂自下国趋王畿。刻章琢句献天子，钓取薄禄欢庭闱。身著青衫手持版，奔走卒岁官淮沂。淮沂无山四封庳，独有庙塔尤峨巍。时时凭高一怅望，想见江南多翠微。归心动荡不可抑，霍若猛吹翻旌旗。腾书漕府私自列，仁者恻隐从其祈。暮春三月乱江水，劲橹健帆如转机。还家上堂拜祖母，奉手出涕纵横挥。出门信马向何许，城郭宛然相识稀。永怀前事不自适，却指舅馆接山扉。当时髫儿戏我侧，于今冠佩何颀颀。况复丘攀满秋色，蜂蝶摧藏花草腓。令人感嗟千万绪，不忍苍卒回骖騑。留当开樽强自慰，邀子剧饮毋予违。"
  },
  {
    "title": "醉翁亭记",
    "author": "欧阳修",
    "dynasty": "宋代",
    "content": "　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺，而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧曰智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥，酿泉为酒，泉香而酒洌，山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。"
  },
  {
    "title": "浪淘沙·把酒祝东风",
    "author": "欧阳修",
    "dynasty": "宋代",
    "content": "把酒祝东风，且共从容。垂杨紫陌洛城东。总是当时携手处，游遍芳丛。聚散苦匆匆，此恨无穷。今年花胜去年红。可惜明年花更好，知与谁同？"
  },
  {
    "title": "玉楼春·尊前拟把归期说",
    "author": "欧阳修",
    "dynasty": "宋代",
    "content": "尊前拟把归期说，欲语春容先惨咽。人生自是有情痴，此恨不关风与月。离歌且莫翻新阕，一曲能教肠寸结。直须看尽洛城花，始共春风容易别。"
  },
  {
    "title": "卖油翁",
    "author": "欧阳修",
    "dynasty": "宋代",
    "content": "　　陈康肃公善射，当世无双 ，公亦以此自矜。尝射于家圃，有卖油翁释担而立，睨之久而不去。见其发矢十中八九，但微颔之。　　康肃问曰：“汝亦知射乎？吾射不亦精乎？”翁曰：“无他，但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。　　此与庄生所谓解牛斫轮者何异？(教材无此句)"
  },
  {
    "title": "踏莎行·候馆梅残",
    "author": "欧阳修",
    "dynasty": "宋代",
    "content": "候馆梅残，溪桥柳细。草薰风暖摇征辔。离愁渐远渐无穷，迢迢不断如春水。寸寸柔肠，盈盈粉泪。楼高莫近危阑倚。平芜尽处是春山，行人更在春山外。"
  },
  {
    "title": "采桑子·轻舟短棹西湖好",
    "author": "欧阳修",
    "dynasty": "宋代",
    "content": "轻舟短棹西湖好，绿水逶迤。芳草长堤，隐隐笙歌处处随。无风水面琉璃滑，不觉船移。微动涟漪，惊起沙禽掠岸飞。"
  },
  {
    "title": "玉楼春·别后不知君远近",
    "author": "欧阳修",
    "dynasty": "宋代",
    "content": "别后不知君远近，触目凄凉多少闷。渐行渐远渐无书，水阔鱼沉何处问。夜深风竹敲秋韵，万叶千声皆是恨。故攲单枕梦中寻，梦又不成灯又烬。"
  },
  {
    "title": "画眉鸟",
    "author": "欧阳修",
    "dynasty": "宋代",
    "content": "百啭千声随意移，山花红紫树高低。始知锁向金笼听，不及林间自在啼。"
  },
  {
    "title": "五代史伶官传序",
    "author": "欧阳修",
    "dynasty": "宋代",
    "content": "　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。　　世言晋王之将终也，以三矢赐庄宗而告之曰：“梁，吾仇也；燕王，吾所立；契丹与吾约为兄弟；而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦得益。”忧劳可以兴国，逸豫可以亡身，自然之理也。　　故方其盛也，举天下之豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉？作《伶官传》。"
  },
  {
    "title": "采桑子·群芳过后西湖好",
    "author": "欧阳修",
    "dynasty": "宋代",
    "content": "群芳过后西湖好，狼籍残红。飞絮濛濛。垂柳阑干尽日风。笙歌散尽游人去，始觉春空。垂下帘栊。双燕归来细雨中。"
  },
  {
    "title": "戏答元珍",
    "author": "欧阳修",
    "dynasty": "宋代",
    "content": "春风疑不到天涯，二月山城未见花。残雪压枝犹有橘，冻雷惊笋欲抽芽。夜闻归雁生乡思，病入新年感物华。曾是洛阳花下客，野芳虽晚不须嗟。"
  },
  {
    "title": "长相思·花似伊",
    "author": "欧阳修",
    "dynasty": "宋代",
    "content": "花似伊，柳似伊。花柳青春人别离。低头双泪垂。长江东，长江西。两岸鸳鸯两处飞。相逢知几时。"
  },
  {
    "title": "朝中措·送刘仲原甫出守维扬",
    "author": "欧阳修",
    "dynasty": "宋代",
    "content": "平山栏槛倚晴空。山色有无中。手种堂前垂柳，别来几度春风。文章太守，挥毫万字，一饮千钟。行乐直须年少，尊前看取衰翁。"
  },
  {
    "title": "伶官传序",
    "author": "欧阳修",
    "dynasty": "宋代",
    "content": "　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。　　世言晋王之将终也，以三矢赐庄宗而告之曰：“梁，吾仇也；燕王，吾所立，契丹，与吾约为兄弟，而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦得益。”忧劳可以兴国，逸豫可以亡身，自然之理也。　　故方其盛也，举天下之豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！作《伶官传》。"
  },
  {
    "title": "诉衷情·眉意",
    "author": "欧阳修",
    "dynasty": "宋代",
    "content": "清晨帘幕卷轻霜，呵手试梅妆。都缘自有离恨，故画作远山长。思往事，惜流芳，易成伤。拟歌先敛，欲笑还颦，最断人肠。"
  },
  {
    "title": "朋党论",
    "author": "欧阳修",
    "dynasty": "宋代",
    "content": "　　臣闻朋党之说，自古有之，惟幸人君辨其君子小人而已。大凡君子与君子以同道为朋，小人与小人以同利为朋，此自然之理也。　　然臣谓小人无朋，惟君子则有之。其故何哉？小人所好者禄利也，所贪者财货也。当其同利之时，暂相党引以为朋者，伪也；及其见利而争先，或利尽而交疏，则反相贼害，虽其兄弟亲戚，不能自保。故臣谓小人无朋，其暂为朋者，伪也。君子则不然。所守者道义，所行者忠信，所惜者名节。以之修身，则同道而相益；以之事国，则同心而共济；终始如一，此君子之朋也。故为人君者，但当退小人之伪朋，用君子之真朋，则天下治矣。　　尧之时，小人共工、驩兜等四人为一朋，君子八元、八恺十六人为一朋。舜佐尧，退四凶小人之朋，而进元、恺君子之朋，尧之天下大治。及舜自为天子，而皋、夔、稷、契等二十二人并列于朝，更相称美，更相推让，凡二十二人为一朋，而舜皆用之，天下亦大治。《书》曰：“纣有臣亿万，惟亿万心；周有臣三千，惟一心。”纣之时，亿万人各异心，可谓不为朋矣，然纣以亡国。周武王之臣，三千人为一大朋，而周用以兴。后汉献帝时，尽取天下名士囚禁之，目为党人。及黄巾贼起，汉室大乱，后方悔悟，尽解党人而释之，然已无救矣。唐之晚年，渐起朋党之论。及昭宗时，尽杀朝之名士，或投之黄河，曰：“此辈清流，可投浊流。”而唐遂亡矣。　　夫前世之主，能使人人异心不为朋，莫如纣；能禁绝善人为朋，莫如汉献帝；能诛戮清流之朋，莫如唐昭宗之世；然皆乱亡其国。更相称美推让而不自疑，莫如舜之二十二臣，舜亦不疑而皆用之；然而后世不诮舜为二十二人朋党所欺，而称舜为聪明之圣者，以能辨君子与小人也。周武之世，举其国之臣三千人共为一朋，自古为朋之多且大，莫如周；然周用此以兴者，善人虽多而不厌也。　　嗟呼！兴亡治乱之迹，为人君者，可以鉴矣。"
  },
  {
    "title": "浣溪沙·堤上游人逐画船",
    "author": "欧阳修",
    "dynasty": "宋代",
    "content": "堤上游人逐画船，拍堤春水四垂天。绿杨楼外出秋千。白发戴花君莫笑，六幺催拍盏频传。人生何处似尊前！"
  },
  {
    "title": "丰乐亭游春·其三",
    "author": "欧阳修",
    "dynasty": "宋代",
    "content": "红树青山日欲斜，长郊草色绿无涯。游人不管春将老，来往亭前踏落花。"
  },
  {
    "title": "采桑子·荷花开后西湖好",
    "author": "欧阳修",
    "dynasty": "宋代",
    "content": "荷花开后西湖好，载酒来时。不用旌旗，前后红幢绿盖随。画船撑入花深处，香泛金卮。烟雨微微，一片笙歌醉里归。"
  },
  {
    "title": "南歌子·凤髻金泥带",
    "author": "欧阳修",
    "dynasty": "宋代",
    "content": "凤髻金泥带，龙纹玉掌梳。走来窗下笑相扶，爱道画眉深浅入时无？弄笔偎人久，描花试手初。等闲妨了绣功夫，笑问鸳鸯两字、怎生书？"
  },
  {
    "title": "蝶恋花·画阁归来春又晚",
    "author": "欧阳修",
    "dynasty": "宋代",
    "content": "画阁归来春又晚。燕子双飞，柳软桃花浅。细雨满天风满院，愁眉敛尽无人见。独倚阑干心绪乱。芳草芊绵，尚忆江南岸。风月无情人暗换，旧游如梦空肠断。"
  },
  {
    "title": "别滁",
    "author": "欧阳修",
    "dynasty": "宋代",
    "content": "花光浓烂柳轻明，酌酒花前送我行。我亦且如常日醉，莫教弦管作离声。"
  },
  {
    "title": "采桑子·天容水色西湖好",
    "author": "欧阳修",
    "dynasty": "宋代",
    "content": "天容水色西湖好，云物俱鲜。鸥鹭闲眠，应惯寻常听管弦。风清月白偏宜夜，一片琼田。谁羡骖鸾，人在舟中便是仙。"
  },
  {
    "title": "采桑子·何人解赏西湖好",
    "author": "欧阳修",
    "dynasty": "宋代",
    "content": "何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。"
  },
  {
    "title": "临江仙·柳外轻雷池上雨",
    "author": "欧阳修",
    "dynasty": "宋代",
    "content": "柳外轻雷池上雨，雨声滴碎荷声。小楼西角断虹明。阑干倚处，待得月华生。燕子飞来窥画栋，玉钩垂下帘旌。凉波不动簟纹平。水精双枕，傍有堕钗横。"
  },
  {
    "title": "阮郎归·南园春半踏青时",
    "author": "欧阳修",
    "dynasty": "宋代",
    "content": "南园春半踏青时，风和闻马嘶。青梅如豆柳如眉，日长蝴蝶飞。花露重，草烟低，人家帘幕垂。秋千慵困解罗衣，画堂双燕归。"
  },
  {
    "title": "春日西湖寄谢法曹歌",
    "author": "欧阳修",
    "dynasty": "宋代",
    "content": "西湖春色归， 春水绿于染。群芳烂不收， 东风落如糁。参军春思乱如云， 白发题诗愁送春。遥知湖上一樽酒， 能忆天涯万里人。万里思春尚有情， 忽逢春至客心惊。雪消门外千山绿， 花发江边二月晴。少年把酒逢春色， 今日逢春头已白。异乡物态与人殊， 惟有东风旧相识。"
  },
  {
    "title": "梦中作",
    "author": "欧阳修",
    "dynasty": "宋代",
    "content": "夜凉吹笛千山月，路暗迷人百种花。棋罢不知人换世，酒阑无奈客思家。"
  },
  {
    "title": "临江仙·记得金銮同唱第",
    "author": "欧阳修",
    "dynasty": "宋代",
    "content": "记得金銮同唱第，春风上国繁华。如今薄宦老天涯。十年岐路，空负曲江花。闻说阆山通阆苑，楼高不见君家。孤城寒日等闲斜。离愁难尽，红树远连霞。"
  },
  {
    "title": "采桑子·画船载酒西湖好",
    "author": "欧阳修",
    "dynasty": "宋代",
    "content": "画船载酒西湖好，急管繁弦，玉盏催传，稳泛平波任醉眠。行云却在行舟下，空水澄鲜，俯仰留连，疑是湖中别有天。"
  },
  {
    "title": "采桑子·清明上巳西湖好",
    "author": "欧阳修",
    "dynasty": "宋代",
    "content": "清明上巳西湖好，满目繁华。争道谁家。绿柳朱轮走钿车。游人日暮相将去，醒醉喧哗。路转堤斜。直到城头总是花。"
  },
  {
    "title": "减字木兰花·伤怀离抱",
    "author": "欧阳修",
    "dynasty": "宋代",
    "content": "伤怀离抱，天若有情天亦老。此意如何？细似轻丝渺似波。扁舟岸侧，枫叶荻花秋索索。细想前欢，须著人间比梦间。"
  },
  {
    "title": "蝶恋花·越女采莲秋水畔",
    "author": "欧阳修",
    "dynasty": "宋代",
    "content": "越女采莲秋水畔。窄袖轻罗，暗露双金钏。照影摘花花似面。芳心只共丝争乱。鸂鶒滩头风浪晚。雾重烟轻，不见来时伴。隐隐歌声归棹远。离愁引著江南岸。"
  },
  {
    "title": "渔家傲·五月榴花妖艳烘",
    "author": "欧阳修",
    "dynasty": "宋代",
    "content": "五月榴花妖艳烘。绿杨带雨垂垂重。五色新丝缠角粽。金盘送。生绡画扇盘双凤。正是浴兰时节动。菖蒲酒美清尊共。叶里黄鹂时一弄。犹瞢忪。等闲惊破纱窗梦。"
  },
  {
    "title": "青玉案·一年春事都来几",
    "author": "欧阳修",
    "dynasty": "宋代",
    "content": "一年春事都来几，早过了、三之二。绿暗红嫣浑可事。绿杨庭院，暖风帘幕，有个人憔悴。买花载酒长安市，又争似、家山见桃李。不枉东风吹客泪。相思难表，梦魂无据，惟有归来是。"
  },
  {
    "title": "渔家傲·暖日迟迟花袅袅",
    "author": "欧阳修",
    "dynasty": "宋代",
    "content": "暖日迟迟花袅袅。人将红粉争花好。花不能言惟解笑。金壶倒。花开未老人年少。车马九门来扰扰。行人莫羡长安道。丹禁漏声衢鼓报。催昏晓。长安城里人先老。"
  },
  {
    "title": "夜夜曲",
    "author": "欧阳修",
    "dynasty": "宋代",
    "content": "浮云吐明月，流影玉阶阴。千里虽共照，安知夜夜心？"
  },
  {
    "title": "丰乐亭记",
    "author": "欧阳修",
    "dynasty": "宋代",
    "content": "　　修既治滁之明年，夏，始饮滁水而甘。问诸滁人，得于州南百步之远。其上则丰山，耸然而特立；下则幽谷，窈然而深藏；中有清泉，滃然而仰出。俯仰左右，顾而乐之。于是疏泉凿石，辟地以为亭，而与滁人往游其间。　　滁于五代干戈之际，用武之地也。昔太祖皇帝，尝以周师破李景兵十五万于清流山下，生擒其将皇甫辉、姚凤于滁东门之外，遂以平滁。修尝考其山川，按其图记，升高以望清流之关，欲求辉、凤就擒之所。而故老皆无在也，盖天下之平久矣。自唐失其政，海内分裂，豪杰并起而争，所在为敌国者，何可胜数？及宋受天命，圣人出而四海一。向之凭恃险阻，刬削消磨，百年之间，漠然徒见山高而水清。欲问其事，而遗老尽矣！　　今滁介江淮之间，舟车商贾、四方宾客之所不至，民生不见外事，而安于畎亩衣食，以乐生送死。而孰知上之功德，休养生息，涵煦于百年之深也。　　修之来此，乐其地僻而事简，又爱其俗之安闲。既得斯泉于山谷之间，乃日与滁人仰而望山，俯而听泉。掇幽芳而荫乔木，风霜冰雪，刻露清秀，四时之景，无不可爱。又幸其民乐其岁物之丰成，而喜与予游也。因为本其山川，道其风俗之美，使民知所以安此丰年之乐者，幸生无事之时也。　　夫宣上恩德，以与民共乐，刺史之事也。遂书以名其亭焉。"
  },
  {
    "title": "采桑子·十年前是尊前客",
    "author": "欧阳修",
    "dynasty": "宋代",
    "content": "十年前是尊前客，月白风清，忧患凋零。老去光阴速可惊。鬓华虽改心无改，试把金觥。旧曲重听。犹似当年醉里声。"
  },
  {
    "title": "望江南·江南蝶",
    "author": "欧阳修",
    "dynasty": "宋代",
    "content": "江南蝶，斜日一双双。身似何郎全傅粉，心如韩寿爱偷香。天赋与轻狂。微雨后，薄翅腻烟光。才伴游蜂来小院，又随飞絮过东墙。长是为花忙。"
  },
  {
    "title": "蝶恋花·百种相思千种恨",
    "author": "欧阳修",
    "dynasty": "宋代",
    "content": "百种相思千种恨，早是伤春，那更春醪困。薄幸辜人终不愤，何时枕畔分明问。懊恼风流心一寸，强醉偷眠，也即依前闷。此意为君君不信，泪珠滴尽愁难尽。"
  },
  {
    "title": "踏莎行·雨霁风光",
    "author": "欧阳修",
    "dynasty": "宋代",
    "content": "雨霁风光，春分天气，千花百卉争明媚。画梁新燕一双双，玉笼鹦鹉愁孤睡。薜荔依墙，莓苔满地，青楼几处歌声丽。蓦然旧事上心来，无言敛皱眉山翠。"
  },
  {
    "title": "渔家傲·近日门前溪水涨",
    "author": "欧阳修",
    "dynasty": "宋代",
    "content": "近日门前溪水涨。郎船几度偷相访。船小难开红斗帐。无计向。合欢影里空惆怅。愿妾身为红菡萏。年年生在秋江上。重愿郎为花底浪。无隔障。随风逐雨长来往。"
  },
  {
    "title": "渔家傲·花底忽闻敲两桨",
    "author": "欧阳修",
    "dynasty": "宋代",
    "content": "花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。"
  },
  {
    "title": "田家",
    "author": "欧阳修",
    "dynasty": "宋代",
    "content": "绿桑高下映平川，赛罢田神笑语喧。林外鸣鸠春雨歇，屋头初日杏花繁。"
  },
  {
    "title": "采桑子·平生为爱西湖好",
    "author": "欧阳修",
    "dynasty": "宋代",
    "content": "平生为爱西湖好，来拥朱轮。富贵浮云，俯仰流年二十春。归来恰似辽东鹤，城郭人民，触目皆新，谁识当年旧主人？"
  },
  {
    "title": "琅琊溪",
    "author": "欧阳修",
    "dynasty": "宋代",
    "content": "空山雪消溪水涨，游客渡溪横古槎。不知溪源来远近，但见流出山中花。"
  },
  {
    "title": "采桑子·残霞夕照西湖好",
    "author": "欧阳修",
    "dynasty": "宋代",
    "content": "残霞夕照西湖好，花坞苹汀，十顷波平，野岸无人舟自横。西南月上浮云散，轩槛凉生。莲芰香清。水面风来酒面醒。"
  },
  {
    "title": "少年游·栏干十二独凭春",
    "author": "欧阳修",
    "dynasty": "宋代",
    "content": "栏干十二独凭春，晴碧远连云。千里万里，二月三月，行色苦愁人。谢家池上，江淹浦畔，吟魄与离魂。那堪疏雨滴黄昏。更特地、忆王孙。"
  },
  {
    "title": "浪淘沙·今日北池游",
    "author": "欧阳修",
    "dynasty": "宋代",
    "content": "今日北池游。漾漾轻舟。波光潋滟柳条柔。如此春来春又去，白了人头。好妓好歌喉。不醉难休。劝君满满酌金瓯。纵使花时常病酒，也是风流。"
  },
  {
    "title": "秋怀",
    "author": "欧阳修",
    "dynasty": "宋代",
    "content": "节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。"
  },
  {
    "title": "望江南·江南柳",
    "author": "欧阳修",
    "dynasty": "宋代",
    "content": "江南柳，叶小未成阴。人为丝轻那忍折，莺嫌枝嫩不胜吟。留著待春深。十四五，闲抱琵琶寻。阶上簸钱阶下走，恁时相见早留心。何况到如今。"
  },
  {
    "title": "圣无忧·世路风波险",
    "author": "欧阳修",
    "dynasty": "宋代",
    "content": "世路风波险，十年一别须臾。人生聚散长如此，相见且欢娱。好酒能消光景，春风不染髭须。为公一醉花前倒，红袖莫来扶。"
  },
  {
    "title": "生查子·含羞整翠鬟",
    "author": "欧阳修",
    "dynasty": "宋代",
    "content": "含羞整翠鬟，得意频相顾。雁柱十三弦，一一春莺语。娇云容易飞，梦断知何处。深院锁黄昏，阵阵芭蕉雨。"
  },
  {
    "title": "晚泊岳阳",
    "author": "欧阳修",
    "dynasty": "宋代",
    "content": "卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。"
  },
  {
    "title": "蝶恋花·面旋落花风荡漾",
    "author": "欧阳修",
    "dynasty": "宋代",
    "content": "面旋落花风荡漾。柳重烟深，雪絮飞来往。雨后轻寒犹未放。春愁酒病成惆怅。枕畔屏山围碧浪。翠被华灯，夜夜空相向。寂寞起来褰绣幌。月明正在梨花上。"
  },
  {
    "title": "浣溪沙·湖上朱桥响画轮",
    "author": "欧阳修",
    "dynasty": "宋代",
    "content": "湖上朱桥响画轮，溶溶春水浸春云，碧琉璃滑净无尘。当路游丝萦醉客，隔花啼鸟唤行人，日斜归去奈何春。"
  },
  {
    "title": "和王介甫明妃曲二首",
    "author": "欧阳修",
    "dynasty": "宋代",
    "content": "胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。"
  },
  {
    "title": "五绝·小满",
    "author": "欧阳修",
    "dynasty": "宋代",
    "content": "夜莺啼绿柳，皓月醒长空。最爱垄头麦，迎风笑落红。"
  },
  {
    "title": "丰乐亭游春三首",
    "author": "欧阳修",
    "dynasty": "宋代",
    "content": "绿树交加山鸟啼，晴风荡漾落花飞。鸟歌花舞太守醉，明日酒醒春已归。春云淡淡日辉辉，草惹行襟絮拂衣。行到亭西逢太守，篮舆酩酊插花归。红树青山日欲斜，长郊草色绿无涯。游人不管春将老，来往亭前踏落花。"
  },
  {
    "title": "宿云梦馆",
    "author": "欧阳修",
    "dynasty": "宋代",
    "content": "北雁来时岁欲昏，私书归梦杳难分。井桐叶落池荷尽，一夜西窗雨不闻。"
  },
  {
    "title": "唐崇徽公主手痕和韩内翰",
    "author": "欧阳修",
    "dynasty": "宋代",
    "content": "故乡飞鸟尚啁啾，何况悲笳出塞愁。青冢埋魂知不返，翠崖遗迹为谁留。玉颜自古为身累，肉食何人与国谋。行路至今空叹息，岩花涧草自春秋。"
  },
  {
    "title": "玉楼春·洛阳正值芳菲节",
    "author": "欧阳修",
    "dynasty": "宋代",
    "content": "洛阳正值芳菲节，秾艳清香相间发。游丝有意苦相萦，垂柳无端争赠别。杏花红处青山缺，山畔行人山下歇。今宵谁肯远相随，惟有寂寥孤馆月。"
  },
  {
    "title": "蝶恋花·尝爱西湖春色早",
    "author": "欧阳修",
    "dynasty": "宋代",
    "content": "尝爱西湖春色早。腊雪方销，已见桃开小。顷刻光阴都过了，如今绿暗红英少。且趁余花谋一笑。况有笙歌，艳态相萦绕。老去风情应不到，凭君剩把芳尊倒。"
  },
  {
    "title": "御带花·青春何处风光好",
    "author": "欧阳修",
    "dynasty": "宋代",
    "content": "青春何处风光好？帝里偏爱元夕。万重缯彩，构一屏峰岭，半空金碧。宝檠银钰，耀绛幕、龙虎腾掷。沙堤远，雕轮绣毂，争走五王宅。雍容熙熙昼，会乐府神姬，海洞仙客。拽香摇翠，称执手行歌，锦街天陌。月淡寒轻，渐向晓、漏声寂寂。当年少，狂心未已，不醉怎归得！"
  },
  {
    "title": "纵囚论",
    "author": "欧阳修",
    "dynasty": "宋代",
    "content": "　　信义行于君子，而刑戮施于小人。刑入于死者，乃罪大恶极，此又小人之尤甚者也。宁以义死，不苟幸生，而视死如归，此又君子之尤难者也。方唐太宗之六年，录大辟囚三百余人，纵使还家，约其自归以就死。是以君子之难能，期小人之尤者以必能也。其囚及期，而卒自归无后者。是君子之所难，而小人之所易也。此岂近于人情哉?　　或曰：罪大恶极，诚小人矣；及施恩德以临之，可使变而为君子。盖恩德入人之深，而移人之速，有如是者矣。曰：太宗之为此，所以求此名也。然安知夫纵之去也，不意其必来以冀免，所以纵之乎?又安知夫被纵而去也，不意其自归而必获免，所以复来乎?夫意其必来而纵之，是上贼下之情也；意其必免而复来，是下贼上之心也。吾见上下交相贼以成此名也，乌有所谓施恩德与夫知信义者哉?不然，太宗施德于天下，于兹六年矣，不能使小人不为极恶大罪，而一日之恩，能使视死如归，而存信义。此又不通之论也!　　然则何为而可?曰：纵而来归，杀之无赦。而又纵之，而又来，则可知为恩德之致尔。然此必无之事也。若夫纵而来归而赦之，可偶一为之尔。若屡为之，则杀人者皆不死。是可为天下之常法乎?不可为常者，其圣人之法乎?是以尧、舜、三王之治，必本于人情，不立异以为高，不逆情以干誉。"
  },
  {
    "title": "梅圣俞诗集序",
    "author": "欧阳修",
    "dynasty": "宋代",
    "content": "　　予闻世谓诗人少达而多穷，夫岂然哉？盖世所传诗者，多出于古穷人之辞也。凡士之蕴其所有，而不得施于世者，多喜自放于山巅水涯之外，见虫鱼草木风云鸟兽之状类，往往探其奇怪，内有忧思感愤之郁积，其兴于怨刺，以道羁臣寡妇之所叹，而写人情之难言。盖愈穷则愈工。然则非诗之能穷人，殆穷者而后工也。　　予友梅圣俞，少以荫补为吏，累举进士，辄抑于有司，困于州县，凡十余年。年今五十，犹从辟书，为人之佐，郁其所蓄，不得奋见于事业。其家宛陵，幼习于诗，自为童子，出语已惊其长老。既长，学乎六经仁义之说，其为文章，简古纯粹，不求苟说于世。世之人徒知其诗而已。然时无贤愚，语诗者必求之圣俞；圣俞亦自以其不得志者，乐于诗而发之，故其平生所作，于诗尤多。世既知之矣，而未有荐于上者。昔王文康公尝见而叹曰：“二百年无此作矣！”虽知之深，亦不果荐也。若使其幸得用于朝廷，作为雅、颂，以歌咏大宋之功德，荐之清庙，而追商、周、鲁颂之作者，岂不伟欤！奈何使其老不得志，而为穷者之诗，乃徒发于虫鱼物类，羁愁感叹之言。世徒喜其工，不知其穷之久而将老也！可不惜哉！　　圣俞诗既多，不自收拾。其妻之兄子谢景初，惧其多而易失也，取其自洛阳至于吴兴以来所作，次为十卷。予尝嗜圣俞诗，而患不能尽得之，遽喜谢氏之能类次也，辄序而藏之。　　其后十五年，圣俞以疾卒于京师，余既哭而铭之，因索于其家，得其遗稿千余篇，并旧所藏，掇其尤者六百七十七篇，为一十五卷。呜呼！吾于圣俞诗论之详矣，故不复云。　　庐陵欧阳修序。"
  },
  {
    "title": "礼部贡院阅进士就试",
    "author": "欧阳修",
    "dynasty": "宋代",
    "content": "紫案焚香暖吹轻，广庭清晓席群英。无哗战士衔枚勇，下笔春蚕食叶声。乡里献贤先德行，朝廷列爵待公卿。自惭衰病心神耗，赖有群公鉴裁精。"
  },
  {
    "title": "蝶恋花·小院深深门掩亚",
    "author": "欧阳修",
    "dynasty": "宋代",
    "content": "小院深深门掩亚。寂寞珠帘，画阁重重下。欲近禁烟微雨罢，绿杨深处秋千挂。傅粉狂游犹未舍。不念芳时。眉黛无人画。薄幸未归春去也，杏花零落香红谢。"
  },
  {
    "title": "浪淘沙·五岭麦秋残",
    "author": "欧阳修",
    "dynasty": "宋代",
    "content": "五岭麦秋残，荔子初丹。绛纱囊里水晶丸。可惜天教生处远，不近长安。往事忆开元，妃子偏怜。一从魂散马嵬关，只有红尘无驿使，满眼骊山。"
  },
  {
    "title": "画地学书",
    "author": "欧阳修",
    "dynasty": "宋代",
    "content": "欧阳修，字永叔，庐陵人。四岁而孤，母郑，守节自誓，亲诲之学。家贫，至以荻画地学书。幼敏悟过人，读书辄成诵。及冠，嶷然有声。修始在滁州，号醉翁，晚更号六一居士。天资刚劲，见义勇为，虽机阱在前，触发之不顾。放逐流离，至于再三，志气自若也。"
  },
  {
    "title": "夜行船·满眼东风飞絮",
    "author": "欧阳修",
    "dynasty": "宋代",
    "content": "满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。"
  },
  {
    "title": "少年游·玉壶冰莹兽炉灰",
    "author": "欧阳修",
    "dynasty": "宋代",
    "content": "玉壶冰莹兽炉灰。人起绣帘开。春丛一夜，六花开尽，不待剪刀催。洛阳城阙中天起，高下遍楼台。絮乱风轻，拂鞍沾袖，归路似章街。"
  },
  {
    "title": "泷冈阡表",
    "author": "欧阳修",
    "dynasty": "宋代",
    "content": "　　呜呼！惟我皇考崇公，卜吉于泷冈之六十年，其子修始克表于其阡。非敢缓也，盖有待也。　　修不幸，生四岁而孤。太夫人守节自誓；居穷，自力于衣食，以长以教俾至于成人。太夫人告之曰：汝父为吏廉，而好施与，喜宾客；其俸禄虽薄，常不使有余。曰：“毋以是为我累。”故其亡也，无一瓦之覆，一垄之植，以庇而为生；吾何恃而能自守邪？吾于汝父，知其一二，以有待于汝也。自吾为汝家妇，不及事吾姑；然知汝父之能养也。汝孤而幼，吾不能知汝之必有立；然知汝父之必将有后也。吾之始归也，汝父免于母丧方逾年，岁时祭祀，则必涕泣，曰：“祭而丰，不如养之薄也。”间御酒食，则又涕泣，曰：“昔常不足，而今有余，其何及也！”吾始一二见之，以为新免于丧适然耳。既而其后常然，至其终身，未尝不然。吾虽不及事姑，而以此知汝父之能养也。汝父为吏，尝夜烛治官书，屡废而叹。吾问之，则曰：“此死狱也，我求其生不得尔。”吾曰：“生可求乎？”曰：“求其生而不得，则死者与我皆无恨也；矧求而有得邪，以其有得，则知不求而死者有恨也。夫常求其生，犹失之死，而世常求其死也。”回顾乳者剑汝而立于旁，因指而叹，曰：“术者谓我岁行在戌将死，使其言然，吾不及见儿之立也，后当以我语告之。”其平居教他子弟，常用此语，吾耳熟焉，故能详也。其施于外事，吾不能知；其居于家，无所矜饰，而所为如此，是真发于中者邪！呜呼！其心厚于仁者邪！此吾知汝父之必将有后也。汝其勉之！夫养不必丰，要于孝；利虽不得博于物，要其心之厚于仁。吾不能教汝，此汝父之志也。”修泣而志之，不敢忘。　　先公少孤力学，咸平三年进士及第，为道州判官，泗绵二州推官；又为泰州判官。享年五十有九，葬沙溪之泷冈。　　太夫人姓郑氏，考讳德仪，世为江南名族。太夫人恭俭仁爱而有礼；初封福昌县太君，进封乐安、安康、彭城三郡太君。自其家少微时，治其家以俭约，其后常不使过之，曰：“吾儿不能苟合于世，俭薄所以居患难也。”其后修贬夷陵，太夫人言笑自若，曰：“汝家故贫贱也，吾处之有素矣。汝能安之，吾亦安矣。”　　自先公之亡二十年，修始得禄而养。又十有二年，烈官于朝，始得赠封其亲。又十年，修为龙图阁直学士，尚书吏部郎中，留守南京，太夫人以疾终于官舍，享年七十有二。又八年，修以非才入副枢密，遂参政事，又七年而罢。自登二府，天子推恩，褒其三世，盖自嘉祐以来，逢国大庆，必加宠锡。皇曾祖府君累赠金紫光禄大夫、太师、中书令；曾祖妣累封楚国太夫人。皇祖府君累赠金紫光禄大夫、太师、中书令兼尚书令，祖妣累封吴国太夫人。皇考崇公累赠金紫光禄大夫、太师、中书令兼尚书令。皇妣累封越国太夫人。今上初郊，皇考赐爵为崇国公，太夫人进号魏国。　　于是小子修泣而言曰：“呜呼！为善无不报，而迟速有时，此理之常也。惟我祖考，积善成德，宜享其隆，虽不克有于其躬，而赐爵受封，显荣褒大，实有三朝之锡命，是足以表见于后世，而庇赖其子孙矣。”乃列其世谱，具刻于碑，既又载我皇考崇公之遗训，太夫人之所以教，而有待于修者，并揭于阡。俾知夫小子修之德薄能鲜，遭时窃位，而幸全大节，不辱其先者，其来有自。 熙宁三年，岁次庚戌，四月辛酉朔，十有五日乙亥，男推诚、保德、崇仁、翊戴功臣，观文殿学士，特进，行兵部尚书，知青州军州事，兼管内劝农使，充京东路安抚使，上柱国，乐安郡开国公，食邑四千三百户，食实封一千二百户，修表。"
  },
  {
    "title": "玉楼春·去时梅萼初凝粉",
    "author": "欧阳修",
    "dynasty": "宋代",
    "content": "去时梅萼初凝粉。不觉小桃风力损。梨花最晚又凋零，何事归期无定准。阑干倚遍重来凭。泪粉偷将红袖印。蜘蛛喜鹊误人多，似此无凭安足信。"
  },
  {
    "title": "减字木兰花·楼台向晓",
    "author": "欧阳修",
    "dynasty": "宋代",
    "content": "楼台向晓。淡月低云天气好。翠幕风微。宛转梁州入破时。香生舞袂。楚女腰肢天与细。汗粉重匀。酒后轻寒不著人。"
  },
  {
    "title": "初出真州泛大江作",
    "author": "欧阳修",
    "dynasty": "宋代",
    "content": "孤舟日日去无穷，行色苍茫杳霭中。山浦转帆迷向背，夜江看斗辨西东。滮田渐下云间鴈，霜日初丹水上枫。莼菜鲈鱼方有味，远来犹喜及秋风。"
  },
  {
    "title": "养鱼记",
    "author": "欧阳修",
    "dynasty": "宋代",
    "content": "　　折檐之前有隙地，方四五丈，直对非非堂。修竹环绕荫映，未尝植物。因洿以为池，不方不圆，任其地形；不甃不筑，全其自然。纵锸以浚之，汲井以盈之。湛乎汪洋，晶乎清明。微风而波，无波而平。若星若月，精彩下入。予偃息其上，潜形于毫芒；循漪沿岸，渺然有江湖千里之想。斯足以舒忧隘而娱穷独也。　　乃求渔者之罟，市数十鱼，童子养之乎其中。童子以为斗斛之水不能广其容，盖活其小者而弃其大者。怪而问之，且以是对。嗟乎，其童子无乃嚚昏而无识矣乎！予观巨鱼枯涸在旁，不得其所，而群小鱼游戏乎浅狭之间，有若自足焉，感之而作养鱼记。"
  },
  {
    "title": "六一居士传",
    "author": "欧阳修",
    "dynasty": "宋代",
    "content": "　　六一居士初谪滁山，自号醉翁。既老而衰且病，将退休于颍水之上，则又更号六一居士。　　客有问曰：“六一，何谓也？”居士曰：“吾家藏书一万卷，集录三代以来金石遗文一千卷，有琴一张，有棋一局，而常置酒一壶。”客曰：“是为五一尔，奈何？”居士曰：“以吾一翁，老于此五物之间，是岂不为六一乎？”客笑曰：“子欲逃名者乎？而屡易其号。此庄生所诮畏影而走乎日中者也；余将见子疾走大喘渴死，而名不得逃也。”居士曰：“吾固知名之不可逃，然亦知夫不必逃也；吾为此名，聊以志吾之乐尔。”客曰：“其乐如何？”居士曰：“吾之乐可胜道哉！方其得意于五物也，泰山在前而不见，疾雷破柱而不惊；虽响九奏于洞庭之野，阅大战于涿鹿之原，未足喻其乐且适也。然常患不得极吾乐于其间者，世事之为吾累者众也。其大者有二焉，轩裳珪组劳吾形于外，忧患思虑劳吾心于内，使吾形不病而已悴，心未老而先衰，尚何暇于五物哉？虽然，吾自乞其身于朝者三年矣，一日天子恻然哀之，赐其骸骨，使得与此五物偕返于田庐，庶几偿其夙愿焉。此吾之所以志也。”客复笑曰：“子知轩裳珪组之累其形，而不知五物之累其心乎？”居士曰：“不然。累于彼者已劳矣，又多忧；累于此者既佚矣，幸无患。吾其何择哉？”于是与客俱起，握手大笑曰：“置之，区区不足较也。”　　已而叹曰：“夫士少而仕，老而休，盖有不待七十者矣。吾素慕之，宜去一也。吾尝用于时矣，而讫无称焉，宜去二也。壮犹如此，今既老且病矣，乃以难强之筋骸，贪过分之荣禄，是将违其素志而自食其言，宜去三也。吾负三宜去，虽无五物，其去宜矣，复何道哉！”　　熙宁三年九月七日，六一居士自传。"
  },
  {
    "title": "夜行船·忆昔西都欢纵",
    "author": "欧阳修",
    "dynasty": "宋代",
    "content": "忆昔西都欢纵。自别后、有谁能共。伊川山水洛川花，细寻思、旧游如梦。今日相逢情愈重。愁闻唱、画楼钟动。白发天涯逢此景，倒金尊。殢谁相送。"
  },
  {
    "title": "蝶恋花·翠苑红芳晴满目",
    "author": "欧阳修",
    "dynasty": "宋代",
    "content": "翠苑红芳晴满目。绮席流莺，上下长相逐。紫陌闲随金坜辘。马蹄踏遍春郊绿。一觉年华春梦促。往事悠悠，百种寻思足。烟雨满楼山断续。人闲倚遍阑干曲。"
  },
  {
    "title": "与高司谏书",
    "author": "欧阳修",
    "dynasty": "宋代",
    "content": "　　修顿首再拜，白司谏足下：某年十七时，家随州，见天圣二年进士及第榜，始识足下姓名。是时予年少，未与人接，又居远方，但闻今宋舍人兄弟，与叶道卿、郑天休数人者，以文学大有名，号称得人。而足下厕其间，独无卓卓可道说者，予固疑足下不知何如人也。其后更十一年，予再至京师，足下已为御史里行，然犹未暇一识足下之面。但时时于予友尹师鲁问足下之贤否。而师鲁说足下：“正直有学问，君子人也。”予犹疑之。夫正直者，不可屈曲；有学问者，必能辨是非。以不可屈之节，有能辨是非之明，又为言事之官，而俯仰默默，无异众人，是果贤者耶！此不得使予之不疑也。自足下为谏官来，始得相识。侃然正色，论前世事，历历可听，褒贬是非，无一谬说。噫！持此辩以示人，孰不爱之？虽予亦疑足下真君子也。是予自闻足下之名及相识，凡十有四年而三疑之。今者推其实迹而较之，然后决知足下非君子也。　　前日范希文贬官后，与足下相见于安道家。足下诋诮希文为人。予始闻之，疑是戏言；及见师鲁，亦说足下深非希文所为，然后其疑遂决。希文平生刚正、好学、通古今，其立朝有本末，天下所共知。今又以言事触宰相得罪。足下既不能为辨其非辜，又畏有识者之责己，遂随而诋之，以为当黜，是可怪也。夫人之性，刚果懦软，禀之于天，不可勉强。虽圣人亦不以不能责人之必能。今足下家有老母，身惜官位，惧饥寒而顾利禄，不敢一忤宰相以近刑祸，此乃庸人之常情，不过作一不才谏官尔。虽朝廷君子，亦将闵足下之不能，而不责以必能也。今乃不然，反昂然自得，了无愧畏，便毁其贤以为当黜，庶乎饰己不言之过。夫力所不敢为，乃愚者之不逮；以智文其过，此君子之贼也。　　且希文果不贤邪？自三四年来，从大理寺丞至前行员外郎，作待制日，日备顾问，今班行中无与比者。是天子骤用不贤之人？夫使天子待不贤以为贤，是聪明有所未尽。足下身为司谏，乃耳目之官，当其骤用时，何不一为天子辨其不贤，反默默无一语；待其自败，然后随而非之。若果贤邪？则今日天子与宰相以忤意逐贤人，足下不得不言。是则足下以希文为贤，亦不免责；以为不贤，亦不免责，大抵罪在默默尔。　　昔汉杀萧望之与王章，计其当时之议，必不肯明言杀贤者也。必以石显、王凤为忠臣，望之与章为不贤而被罪也。今足下视石显、王凤果忠邪？望之与章果不贤邪？当时亦有谏臣，必不肯自言畏祸而不谏，亦必曰当诛而不足谏也。今足下视之，果当诛邪？是直可欺当时之人，而不可欺后世也。今足下又欲欺今人，而不惧后世之不可欺邪？况今之人未可欺也。　　伏以今皇帝即位已来，进用谏臣，容纳言论，如曹修古、刘越虽殁，犹被褒称。今希文与孔道辅皆自谏诤擢用。足下幸生此时，遇纳谏之圣主如此，犹不敢一言，何也？前日又闻御史台榜朝堂，戒百官不得越职言事，是可言者惟谏臣尔。若足下又遂不言，是天下无得言者也。足下在其位而不言，便当去之，无妨他人之堪其任者也。昨日安道贬官，师鲁待罪，足下犹能以面目见士大夫，出入朝中称谏官，是足下不复知人间有羞耻事尔。所可惜者，圣朝有事，谏官不言而使他人言之，书在史册，他日为朝廷羞者，足下也。　　《春秋》之法，责贤者备。今某区区犹望足下之能一言者，不忍便绝足下，而不以贤者责也。若犹以谓希文不贤而当逐，则予今所言如此，乃是朋邪之人尔。愿足下直携此书于朝，使正予罪而诛之，使天下皆释然知希文之当逐，亦谏臣之一効也。　　前日足下在安道家，召予往论希文之事。时坐有他客，不能尽所怀。故辄布区区，伏惟幸察，不宣。修再拜。"
  },
  {
    "title": "减字木兰花·歌檀敛袂",
    "author": "欧阳修",
    "dynasty": "宋代",
    "content": "歌檀敛袂。缭绕雕梁尘暗起。柔润清圆。百琲明珠一线穿。樱唇玉齿。天上仙音心下事。留往行云。满坐迷魂酒半醺。"
  },
  {
    "title": "黄溪夜泊",
    "author": "欧阳修",
    "dynasty": "宋代",
    "content": "楚人自古登临恨，暂到愁肠已九回。万树苍烟三峡暗，满川明月一猿哀。殊乡况复惊残岁，慰客偏宜把酒杯。行见江山且吟咏，不因迁谪岂能来。"
  },
  {
    "title": "玉楼春·西湖南北烟波阔",
    "author": "欧阳修",
    "dynasty": "宋代",
    "content": "西湖南北烟波阔，风里丝簧声韵咽。舞余裙带绿双垂，酒入香腮红一抹。杯深不觉琉璃滑，贪看六幺花十八。明朝车马各西东，惆怅画桥风与月。"
  },
  {
    "title": "蝶恋花·海燕双来归画栋",
    "author": "欧阳修",
    "dynasty": "宋代",
    "content": "海燕双来归画栋。帘影无风，花影频移动。半醉腾腾春睡重。绿鬟堆枕香云拥。翠被双盘金缕凤。忆得前春，有个人人共。花里黄莺时一弄。日斜惊起相思梦。"
  },
  {
    "title": "减字木兰花·画堂雅宴",
    "author": "欧阳修",
    "dynasty": "宋代",
    "content": "画堂雅宴。一抹朱弦初入遍。慢捻轻拢。玉指纤纤嫩剥葱。拨头憁利。怨月愁花无限意。红粉轻盈。倚暖香檀曲未成。"
  },
  {
    "title": "祭石曼卿文",
    "author": "欧阳修",
    "dynasty": "宋代",
    "content": "　　维治平四年七月日，具官欧阳修，谨遣尚书都省令史李敭，至于太清，以清酌庶羞之奠，致祭于亡友曼卿之墓下，而吊之以文。曰：　　呜呼曼卿！生而为英，死而为灵。其同乎万物生死，而复归于无物者，暂聚之形；不与万物共尽，而卓然其不朽者，后世之名。此自古圣贤，莫不皆然，而著在简册者，昭如日星。　　呜呼曼卿！吾不见子久矣，犹能仿佛子之平生。其轩昂磊落，突兀峥嵘而埋藏于地下者，意其不化为朽壤，而为金玉之精。不然，生长松之千尺，产灵芝而九茎。奈何荒烟野蔓，荆棘纵横；风凄露下，走磷飞萤！但见牧童樵叟，歌吟上下，与夫惊禽骇兽，悲鸣踯躅而咿嘤。今固如此，更千秋而万岁兮，安知其不穴藏狐貉与鼯鼪？此自古圣贤亦皆然兮，独不见夫累累乎旷野与荒城！　　呜呼曼卿！盛衰之理，吾固知其如此，而感念畴昔，悲凉凄怆，不觉临风而陨涕者，有愧乎太上之忘情。尚飨！"
  },
  {
    "title": "渔家傲·与赵康靖公",
    "author": "欧阳修",
    "dynasty": "宋代",
    "content": "四纪才名天下重。三朝构厦为梁栋。定册功成身退勇。辞荣宠。归来白首笙歌拥。顾我薄才无可用。君恩近许归田垅。今日一觞难得共。聊对捧。官奴为我高歌送。"
  },
  {
    "title": "咏零陵",
    "author": "欧阳修",
    "dynasty": "宋代",
    "content": "画图曾识零陵郡，今日方知画不如。城郭恰临潇水上，山川犹是柳侯余。驿亭幽绝堪垂钓，岩石虚明可读书。欲买愚溪三亩地，手拈茅栋竟移居。"
  },
  {
    "title": "沧浪亭",
    "author": "欧阳修",
    "dynasty": "宋代",
    "content": "子美寄我沧浪吟，邀我共作沧浪篇。沧浪有景不可到，使我东望心悠然。荒湾野水气象古，高林翠阜相回环。新篁抽笋添夏影，老蘖乱发争春妍。水禽闲暇事高格，山鸟日夕相呼喧。不知此地几兴废，仰视乔木皆苍烟。堪嗟人迹到不远，虽有来路曾无缘。穷奇极怪谁似子，搜索幽隐探神仙。初寻一迳入蒙密，豁目异境无穷边。风高月白最宜夜，一片莹净铺琼田。清光不辨水与月，但见空碧涵漪涟。清风明月本无价，可惜祗卖四万钱。又疑此境天乞与，壮土憔悴天应怜。鸱夷古亦有独往，江湖波涛渺翻天。崎岖世路欲脱去，反以身试蛟龙渊。岂如扁舟任飘兀，红蕖渌浪摇醉眠。丈夫身在岂长弃，新诗美酒聊穷年。虽然不许俗客到，莫惜佳句人间传。"
  },
  {
    "title": "相州昼锦堂记",
    "author": "欧阳修",
    "dynasty": "宋代",
    "content": "　　仕宦而至将相，富贵而归故乡。此人情之所荣，而今昔之所同也。　　盖士方穷时，困厄闾里，庸人孺子，皆得易而侮之。若季子不礼于其嫂，买臣见弃于其妻。一旦高车驷马，旗旄导前，而骑卒拥后，夹道之人，相与骈肩累迹，瞻望咨嗟；而所谓庸夫愚妇者，奔走骇汗，羞愧俯伏，以自悔罪于车尘马足之间。此一介之士，得志于当时，而意气之盛，昔人比之衣锦之荣者也。　　惟大丞相魏国公则不然：公，相人也，世有令德，为时名卿。自公少时，已擢高科，登显仕。海内之士，闻下风而望余光者，盖亦有年矣。所谓将相而富贵，皆公所宜素有；非如穷厄之人，侥幸得志于一时，出于庸夫愚妇之不意，以惊骇而夸耀之也。然则高牙大纛，不足为公荣；桓圭衮冕，不足为公贵。惟德被生民，而功施社稷，勒之金石，播之声诗，以耀后世而垂无穷，此公之志，而士亦以此望于公也。岂止夸一时而荣一乡哉！　　公在至和中，尝以武康之节，来治于相，乃作“昼锦”之堂于后圃。既又刻诗于石，以遗相人。其言以快恩仇、矜名誉为可薄，盖不以昔人所夸者为荣，而以为戒。于此见公之视富贵为何如，而其志岂易量哉！故能出入将相，勤劳王家，而夷险一节。至于临大事，决大议，垂绅正笏，不动声色，而措天下于泰山之安：可谓社稷之臣矣！其丰功盛烈，所以铭彝鼎而被弦歌者，乃邦家之光，非闾里之荣也。　　余虽不获登公之堂，幸尝窃诵公之诗，乐公之志有成，而喜为天下道也。于是乎书。　　尚书吏部侍郎、参知政事欧阳修记。"
  },
  {
    "title": "定风波",
    "author": "黄庭坚",
    "dynasty": "宋代",
    "content": "把酒花前欲问溪。问溪何事晚声悲。名利往来人尽老。谁道。溪声今古有休时。且共玉人斟玉醑。休诉。笙歌一曲黛眉低。情似长溪长不断。君看。水声东去月轮西。"
  },
  {
    "title": "赠王介甫",
    "author": "欧阳修",
    "dynasty": "宋代",
    "content": "翰林风月三千首，吏部文章二百年。老去自怜心尚在，后来谁与子争先。朱门歌舞争新态，绿绮尘埃拂旧弦。常恨闻名不相识，相逢罇酒曷留连？"
  },
  {
    "title": "自菩提步月归广化寺",
    "author": "欧阳修",
    "dynasty": "宋代",
    "content": "春岩瀑泉响，夜久山已寂。明月净松林，千峰同一色。"
  },
  {
    "title": "送杨寘序",
    "author": "欧阳修",
    "dynasty": "宋代",
    "content": "　　予尝有幽忧之疾，退而闲居，不能治也。既而学琴于友人孙道滋，受宫声数引，久而乐之，不知其疾之在体也。夫疾，生乎忧者也。药之毒者，能攻其疾之聚，不若声之至者，能和其心之所不平。心而平，不和者和，则疾之忘也宜哉。　　夫琴之为技小矣，及其至也，大者为宫，细者为羽，操弦骤作，忽然变之，急者凄然以促，缓者舒然以和，如崩崖裂石、高山出泉，而风雨夜至也。如怨夫寡妇之叹息，雌雄雍雍之相鸣也。其忧深思远，则舜与文王、孔子之遗音也；悲愁感愤，则伯奇孤子、屈原忠臣之所叹也。喜怒哀乐，动人必深。而纯古淡泊，与夫尧舜三代之言语、孔子之文章、《易》之忧患、《诗》之怨刺无以异。其能听之以耳，应之以手，取其和者，道其湮郁，写其幽思，则感人之际，亦有至者焉。　　予友杨君，好学有文，累以进士举，不得志。及从荫调，为尉于剑浦，区区在东南数千里外。是其心固有不平者。且少又多疾，而南方少医药。风俗饮食异宜。以多疾之体，有不平之心，居异宜之俗，其能郁郁以久乎?然欲平其心以养其疾，于琴亦将有得焉。故予作《琴说》以赠其行，且邀道滋酌酒，进琴以为别。"
  },
  {
    "title": "滁州西涧",
    "author": "韦应物",
    "dynasty": "唐代",
    "content": "独怜幽草涧边生，上有黄鹂深树鸣。春潮带雨晚来急，野渡无人舟自横。"
  },
  {
    "title": "淮上喜会梁州故人",
    "author": "韦应物",
    "dynasty": "唐代",
    "content": "江汉曾为客，相逢每醉还。浮云一别后，流水十年间。欢笑情如旧，萧疏鬓已斑。何因不归去？淮上有秋山。"
  },
  {
    "title": "秋夜寄邱员外",
    "author": "韦应物",
    "dynasty": "唐代",
    "content": "怀君属秋夜，散步咏凉天。空山松子落，幽人应未眠。"
  },
  {
    "title": "简卢陟",
    "author": "韦应物",
    "dynasty": "唐代",
    "content": "可怜白雪曲，未遇知音人。恓惶戎旅下，蹉跎淮海滨。涧树含朝雨，山鸟哢馀春。我有一瓢酒，可以慰风尘。"
  },
  {
    "title": "寄李儋元锡",
    "author": "韦应物",
    "dynasty": "唐代",
    "content": "去年花里逢君别，今日花开又一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。"
  },
  {
    "title": "寄全椒山中道士",
    "author": "韦应物",
    "dynasty": "唐代",
    "content": "今朝郡斋冷，忽念山中客。涧底束荆薪，归来煮白石。欲持一瓢酒，远慰风雨夕。落叶满空山，何处寻行迹。"
  },
  {
    "title": "赋得暮雨送李胄",
    "author": "韦应物",
    "dynasty": "唐代",
    "content": "楚江微雨里，建业暮钟时。漠漠帆来重，冥冥鸟去迟。海门深不见，浦树远含滋。相送情无限，沾襟比散丝。"
  },
  {
    "title": "调笑令·胡马",
    "author": "韦应物",
    "dynasty": "唐代",
    "content": "胡马，胡马，远放燕支山下。跑沙跑雪独嘶，东望西望路迷。迷路，迷路，边草无穷日暮。"
  },
  {
    "title": "咏露珠",
    "author": "韦应物",
    "dynasty": "唐代",
    "content": "秋荷一滴露，清夜坠玄天。将来玉盘上，不定始知圆。"
  },
  {
    "title": "长安遇冯著",
    "author": "韦应物",
    "dynasty": "唐代",
    "content": "客从东方来，衣上灞陵雨。问客何为来，采山因买斧。冥冥花正开，飏飏燕新乳。昨别今已春，鬓丝生几缕。"
  },
  {
    "title": "寒食寄京师诸弟",
    "author": "韦应物",
    "dynasty": "唐代",
    "content": "雨中禁火空斋冷，江上流莺独坐听。把酒看花想诸弟，杜陵寒食草青青。"
  },
  {
    "title": "初发扬子寄元大校书",
    "author": "韦应物",
    "dynasty": "唐代",
    "content": "凄凄去亲爱，泛泛入烟雾。归棹洛阳人，残钟广陵树。今朝此为别，何处还相遇。世事波上舟，沿洄安得住。"
  },
  {
    "title": "观田家",
    "author": "韦应物",
    "dynasty": "唐代",
    "content": "微雨众卉新，一雷惊蛰始。田家几日闲，耕种从此起。丁壮俱在野，场圃亦就理。归来景常晏，饮犊西涧水。饥劬不自苦，膏泽且为喜。仓禀无宿储，徭役犹未已。方惭不耕者，禄食出闾里。"
  },
  {
    "title": "夕次盱眙县",
    "author": "韦应物",
    "dynasty": "唐代",
    "content": "落帆逗淮镇，停舫临孤驿。浩浩风起波，冥冥日沉夕。人归山郭暗，雁下芦洲白。独夜忆秦关，听钟未眠客。"
  },
  {
    "title": "夏花明",
    "author": "韦应物",
    "dynasty": "唐代",
    "content": "夏条绿已密，朱萼缀明鲜。炎炎日正午，灼灼火俱燃。翻风适自乱，照水复成妍。归视窗间字，荧煌满眼前。"
  },
  {
    "title": "送杨氏女",
    "author": "韦应物",
    "dynasty": "唐代",
    "content": "永日方戚戚，出行复悠悠。女子今有行，大江溯轻舟。尔辈苦无恃，抚念益慈柔。幼为长所育，两别泣不休。对此结中肠，义往难复留。自小阙内训，事姑贻我忧。赖兹托令门，任恤庶无尤。贫俭诚所尚，资从岂待周。孝恭遵妇道，容止顺其猷。别离在今晨，见尔当何秋。居闲始自遣，临感忽难收。归来视幼女，零泪缘缨流。"
  },
  {
    "title": "郡斋雨中与诸文士燕集",
    "author": "韦应物",
    "dynasty": "唐代",
    "content": "兵卫森画戟，宴寝凝清香。海上风雨至，逍遥池阁凉。烦疴近消散，嘉宾复满堂。自惭居处崇，未睹斯民康。理会是非遣，性达形迹忘。鲜肥属时禁，蔬果幸见尝。俯饮一杯酒，仰聆金玉章。神欢体自轻，意欲凌风翔。吴中盛文史，群彦今汪洋。方知大藩地，岂曰财赋强。"
  },
  {
    "title": "淮上遇洛阳李主簿",
    "author": "韦应物",
    "dynasty": "唐代",
    "content": "结茅临古渡，卧见长淮流。窗里人将老，门前树已秋。寒山独过雁，暮雨远来舟。日夕逢归客，那能忘旧游！"
  },
  {
    "title": "闲居寄端及重阳",
    "author": "韦应物",
    "dynasty": "唐代",
    "content": "山明野寺曙钟微，雪满幽林人迹稀。闲居寥落生高兴，无事风尘独不归。"
  },
  {
    "title": "东郊",
    "author": "韦应物",
    "dynasty": "唐代",
    "content": "吏舍跼终年，出郊旷清曙。杨柳散和风，青山澹吾虑。依丛适自憩，缘涧还复去。微雨霭芳原，春鸠鸣何处。乐幽心屡止，遵事迹犹遽。终罢斯结庐，慕陶直可庶。"
  },
  {
    "title": "闲居寄诸弟",
    "author": "韦应物",
    "dynasty": "唐代",
    "content": "秋草生庭白露时，故园诸弟益相思。尽日高斋无一事，芭蕉叶上独题诗。"
  },
  {
    "title": "新秋夜寄诸弟",
    "author": "韦应物",
    "dynasty": "唐代",
    "content": "两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。"
  },
  {
    "title": "淮上即事寄广陵亲故",
    "author": "韦应物",
    "dynasty": "唐代",
    "content": "前舟已眇眇，欲渡谁相待？秋山起暮钟，楚雨连沧海。风波离思满，宿昔容鬓改。独鸟下东南，广陵何处在？"
  },
  {
    "title": "登楼寄王卿",
    "author": "韦应物",
    "dynasty": "唐代",
    "content": "踏阁攀林恨不同，楚云沧海思无穷。数家砧杵秋山下，一郡荆榛寒雨中。"
  },
  {
    "title": "自巩洛舟行入黄河即事寄府县僚友",
    "author": "韦应物",
    "dynasty": "唐代",
    "content": "夹水苍山路向东，东南山豁大河通。寒树依微远天外，夕阳明灭乱流中。孤村几岁临伊岸，一雁初晴下朔风。为报洛桥游宦侣，扁舟不系与心同。"
  },
  {
    "title": "听嘉陵江水声寄深上人",
    "author": "韦应物",
    "dynasty": "唐代",
    "content": "凿崖泄奔湍，古称神禹迹。夜喧山门店，独宿不安席。水性自云静，石中本无声；如何两相激，雷转空山惊？贻之道门旧，了此物我情。"
  },
  {
    "title": "燕居即事",
    "author": "韦应物",
    "dynasty": "唐代",
    "content": "萧条竹林院，风雨丛兰折。幽鸟林上啼，青苔人迹绝。燕居日已永，夏木纷成结。几阁积群书，时来北窗阅。"
  },
  {
    "title": "春游南亭",
    "author": "韦应物",
    "dynasty": "唐代",
    "content": "川明气已变，岩寒云尚拥。南亭草心绿，春塘泉脉动。景煦听禽响，雨余看柳重。逍遥池馆华，益愧专城宠。"
  },
  {
    "title": "赋得沙际路送从叔象",
    "author": "韦应物",
    "dynasty": "唐代",
    "content": "独树沙边人迹稀，欲行愁远暮钟时。野泉几处侵应尽，不遇山僧知问谁。"
  },
  {
    "title": "燕李录事",
    "author": "韦应物",
    "dynasty": "唐代",
    "content": "与君十五侍皇闱，晓拂炉烟上赤墀。花开汉苑经过处，雪下骊山沐浴时。近臣零落今犹在，仙驾飘飖不可期。此日相逢思旧日，一杯成喜亦成悲。"
  },
  {
    "title": "休假日访王侍御不遇",
    "author": "韦应物",
    "dynasty": "唐代",
    "content": "九日驰驱一日闲，寻君不遇又空还。怪来诗思清人骨，门对寒流雪满山。"
  },
  {
    "title": "寺居独夜寄崔主簿",
    "author": "韦应物",
    "dynasty": "唐代",
    "content": "幽人寂不寐，木叶纷纷落。寒雨暗深更，流萤度高阁。坐使青灯晓，还伤夏衣薄。宁知岁方晏，离居更萧索。"
  },
  {
    "title": "同褒子秋斋独宿",
    "author": "韦应物",
    "dynasty": "唐代",
    "content": "山月皎如烛，风霜时动竹。夜半鸟惊栖，窗间人独宿。"
  },
  {
    "title": "夏至避暑北池",
    "author": "韦应物",
    "dynasty": "唐代",
    "content": "昼晷已云极，宵漏自此长。未及施政教，所忧变炎凉。公门日多暇，是月农稍忙。高居念田里，苦热安可当。亭午息群物，独游爱方塘。门闭阴寂寂，城高树苍苍。绿筠尚含粉，圆荷始散芳。于焉洒烦抱，可以对华觞。"
  },
  {
    "title": "西塞山",
    "author": "韦应物",
    "dynasty": "唐代",
    "content": "势从千里奔，直入江中断。岚横秋塞雄，地束惊流满。"
  },
  {
    "title": "调笑令·河汉",
    "author": "韦应物",
    "dynasty": "唐代",
    "content": "河汉，河汉，晓挂秋城漫漫。愁人起望相思，塞北江南别离。离别，离别，河汉虽同路绝。"
  },
  {
    "title": "咏声",
    "author": "韦应物",
    "dynasty": "唐代",
    "content": "万物自生听，太空恒寂寥。还从静中起，却向静中消。"
  },
  {
    "title": "休暇日访王侍御不遇",
    "author": "韦应物",
    "dynasty": "唐代",
    "content": "九日驱驰一日闲，寻君不遇又空还。怪来诗思清人骨，门对寒流雪满山。"
  },
  {
    "title": "示全真元常",
    "author": "韦应物",
    "dynasty": "唐代",
    "content": "余辞郡符去，尔为外事牵。宁知风雪夜，复此对床眠。始话南池饮，更咏西楼篇。无将一会易，岁月坐推迁。"
  },
  {
    "title": "逢杨开府",
    "author": "韦应物",
    "dynasty": "唐代",
    "content": "少事武皇帝，无赖恃恩私。身作里中横，家藏亡命儿。朝持樗蒲局，暮窃东邻姬。司隶不敢捕，立在白玉墀。骊山风雪夜，长杨羽猎时。一字都不识，饮酒肆顽痴。武皇升仙去，憔悴被人欺。读书事已晚，把笔学题诗。两府始收迹，南宫谬见推。非才果不容，出守抚茕嫠。忽逢杨开府，论旧涕俱垂。坐客何由识，惟有故人知。"
  },
  {
    "title": "早春对雪，寄前殿中元侍御",
    "author": "韦应物",
    "dynasty": "唐代",
    "content": "扫雪开幽径，端居望故人。犹残腊月酒，更值早梅春。几日东城陌，何时曲水滨。闻闲且共赏，莫待绣衣新。"
  },
  {
    "title": "酬柳郎中春日归扬州南郭见别之作",
    "author": "韦应物",
    "dynasty": "唐代",
    "content": "广陵三月花正开，花里逢君醉一回。南北相过殊不远，暮潮从去早潮来。"
  },
  {
    "title": "赠王侍御",
    "author": "韦应物",
    "dynasty": "唐代",
    "content": "心同野鹤与尘远，诗似冰壶见底清。府县同趋昨日事，升沉不改故人情。上阳秋晚萧萧雨，洛水寒来夜夜声。自叹犹为折腰吏，可怜骢马路傍行。"
  },
  {
    "title": "见紫荆花",
    "author": "韦应物",
    "dynasty": "唐代",
    "content": "杂英纷已积，含芳独暮春。还如故园树，忽忆故园人。"
  },
  {
    "title": "答李浣三首",
    "author": "韦应物",
    "dynasty": "唐代",
    "content": "孤客逢春暮，缄情寄旧游。海隅人使远，书到洛阳秋。马卿犹有壁，渔父自无家。想子今何处，扁舟隐荻花。林中观易罢，溪上对鸥闲。楚俗饶辞客，何人最往还。"
  },
  {
    "title": "玩萤火",
    "author": "韦应物",
    "dynasty": "唐代",
    "content": "时节变衰草，物色近新秋。度月影才敛，绕竹光复流。"
  },
  {
    "title": "寄畅当（闻以子弟被召从军）",
    "author": "韦应物",
    "dynasty": "唐代",
    "content": "寇贼起东山，英俊方未闲。闻君新应募，籍籍动京关。出身文翰场，高步不可攀。青袍未及解，白羽插腰间。昔为琼树枝，今有风霜颜。秋郊细柳道，走马一夕还。丈夫当为国，破敌如摧山。何必事州府，坐使鬓毛斑。"
  },
  {
    "title": "立夏日忆京师诸弟",
    "author": "韦应物",
    "dynasty": "唐代",
    "content": "改序念芳辰，烦襟倦日永。夏木已成阴，公门昼恒静。长风始飘阁，叠云才吐岭。坐想离居人，还当惜徂景。"
  },
  {
    "title": "游开元精舍",
    "author": "韦应物",
    "dynasty": "唐代",
    "content": "夏衣始轻体，游步爱僧居。果园新雨后，香台照日初。绿阴生昼静，孤花表春馀。符竹方为累，形迹一来疏。"
  },
  {
    "title": "喜园中茶生",
    "author": "韦应物",
    "dynasty": "唐代",
    "content": "洁性不可污，为饮涤尘烦。此物信灵味，本自出山原。聊因理郡馀，率尔植荒园。喜随众草长，得与幽人言。"
  },
  {
    "title": "咏春雪",
    "author": "韦应物",
    "dynasty": "唐代",
    "content": "裴回轻雪意，似惜艳阳时。不悟风花冷，翻令梅柳迟。"
  },
  {
    "title": "五弦行",
    "author": "韦应物",
    "dynasty": "唐代",
    "content": "美人为我弹五弦，尘埃忽静心悄然。古刀幽磬初相触，千珠贯断落寒玉。中曲又不喧，徘徊夜长月当轩。如伴风流萦艳雪，更逐落花飘御园。独凤寥寥有时隐，碧霄来下听还近。燕姬有恨楚客愁，言之不尽声能尽。末曲感我情，解幽释结和乐生。壮士有仇未得报， 拔剑欲去愤已平，夜寒酒多愁遽明。"
  },
  {
    "title": "温泉行",
    "author": "韦应物",
    "dynasty": "唐代",
    "content": "出身天宝今年几，顽钝如锤命如纸。作官不了却来归，还是杜陵一男子。北风惨惨投温泉，忽忆先皇游幸年。身骑厩马引天仗，直入华清列御前。玉林瑶雪满寒山，上升玄阁游绛烟。平明羽卫朝万国，车马合沓溢四鄽。蒙恩每浴华池水，扈猎不蹂渭北田。朝廷无事共欢燕，美人丝管从九天。一朝铸鼎降龙驭，小臣髯绝不得去。今来萧瑟万井空，唯见苍山起烟雾。可怜蹭蹬失风波，仰天大叫无奈何。弊裘羸马冻欲死，赖遇主人杯酒多。"
  },
  {
    "title": "咏玉",
    "author": "韦应物",
    "dynasty": "唐代",
    "content": "乾坤有精物，至宝无文章。雕琢为世器，真性一朝伤。"
  },
  {
    "title": "咏珊瑚",
    "author": "韦应物",
    "dynasty": "唐代",
    "content": "绛树无花叶，非石亦非琼。世人何处得，蓬莱石上生。"
  },
  {
    "title": "寒食后北楼作",
    "author": "韦应物",
    "dynasty": "唐代",
    "content": "园林过新节，风花乱高阁。遥闻击鼓声，蹴鞠军中乐。"
  },
  {
    "title": "送汾城王主簿",
    "author": "韦应物",
    "dynasty": "唐代",
    "content": "少年初带印，汾上又经过。芳草归时遍，情人故郡多。禁钟春雨细，宫树野烟和。相望东桥别，微风起夕波。"
  },
  {
    "title": "对萱草",
    "author": "韦应物",
    "dynasty": "唐代",
    "content": "何人树萱草，对此郡斋幽。本是忘忧物，今夕重生忧。丛疏露始滴，芳馀蝶尚留。还思杜陵圃，离披风雨秋。"
  },
  {
    "title": "西楼",
    "author": "韦应物",
    "dynasty": "唐代",
    "content": "高阁一长望，故园何日归。烟尘拥函谷，秋雁过来稀。"
  },
  {
    "title": "咏琥珀",
    "author": "韦应物",
    "dynasty": "唐代",
    "content": "曾为老茯神，本是寒松液。蚊蚋落其中，千年犹可觌。"
  },
  {
    "title": "雨夜感怀",
    "author": "韦应物",
    "dynasty": "唐代",
    "content": "微雨洒高林，尘埃自萧散。耿耿心未平，沉沉夜方半。独惊长簟冷，遽觉愁鬓换。谁能当此夕，不有盈襟叹。"
  },
  {
    "title": "答郑骑曹青橘绝句（一作故人重九日求橘书中戏赠）",
    "author": "韦应物",
    "dynasty": "唐代",
    "content": "怜君卧病思新橘，试摘犹酸亦未黄。书后欲题三百颗，洞庭须待满林霜。"
  },
  {
    "title": "乐府杂曲·鼓吹曲辞·有所思",
    "author": "韦应物",
    "dynasty": "唐代",
    "content": "借问江上柳，青青为谁春。空游昨日地，不见昨日人。缭绕万家井，往来车马尘。莫道无相识，要非心所亲。"
  },
  {
    "title": "骊山行",
    "author": "韦应物",
    "dynasty": "唐代",
    "content": "君不见开元至化垂衣裳，厌坐明堂朝万方。访道灵山降圣祖，沐浴华池集百祥。千乘万骑被原野，云霞草木相辉光。禁仗围山晓霜切，离宫积翠夜漏长。玉阶寂历朝无事，碧树萎蕤寒更芳。三清小鸟传仙语，九华真人奉琼浆。下元昧爽漏恒秩，登山朝礼玄元室。翠华稍隐天半云，丹阁光明海中日。羽旗旄节憩瑶台，清丝妙管从空来。万井九衢皆仰望，彩云白鹤方徘徊。凭高览古嗟寰宇，造化茫茫思悠哉。秦川八水长缭绕，汉氏五陵空崔嵬。乃言圣祖奉丹经，以年为日亿万龄。苍生咸寿阴阳泰，高谢前王出尘外。英豪共理天下晏，戎夷詟伏兵无战。时丰赋敛未告劳，海阔珍奇亦来献。干戈一起文武乖，欢娱已极人事变。圣皇弓剑坠幽泉，古木苍山闭宫殿。缵承鸿业圣明君，威震六合驱妖氛。太平游幸今可待，汤泉岚岭还氛氲。"
  },
  {
    "title": "同德寺雨后寄元侍御李博士",
    "author": "韦应物",
    "dynasty": "唐代",
    "content": "川上风雨来，须臾满城阙。岧峣青莲界，萧条孤兴发。前山遽已净，阴霭夜来歇。乔木生夏凉，流云吐华月。严城自有限，一水非难越。相望曙河远，高斋坐超忽。"
  },
  {
    "title": "寓居沣上精舍寄于张二舍人",
    "author": "韦应物",
    "dynasty": "唐代",
    "content": "万木丛云出香阁，西连碧涧竹林园。高斋犹宿远山曙，微霰下庭寒雀喧。道心淡泊对流水，生事萧疏空掩门。时忆故交那得见，晓排阊阖奉明恩。"
  },
  {
    "title": "伤逝",
    "author": "韦应物",
    "dynasty": "唐代",
    "content": "染白一为黑，焚木尽成灰。念我室中人，逝去亦不回。结发二十载，宾敬如始来。提携属时屯，契阔忧患灾。柔素亮为表，礼章夙所该。仕公不及私，百事委令才。一旦入闺门，四屋满尘埃。斯人既已矣，触物但伤摧。单居移时节，泣涕抚婴孩。知妄谓当遣，临感要难裁。梦想忽如睹，惊起复徘徊。此心良无已，绕屋生蒿莱。"
  },
  {
    "title": "夜对流萤作",
    "author": "韦应物",
    "dynasty": "唐代",
    "content": "月暗竹亭幽，萤光拂席流。还思故园夜，更度一年秋。自惬观书兴，何惭秉烛游。府中徒冉冉，明发好归休。"
  },
  {
    "title": "登宝意寺上方旧游（寺在武功，曾居此寺）",
    "author": "韦应物",
    "dynasty": "唐代",
    "content": "翠岭香台出半天，万家烟树满晴川。诸僧近住不相识，坐听微钟记往年。"
  },
  {
    "title": "假中对雨呈县中僚友",
    "author": "韦应物",
    "dynasty": "唐代",
    "content": "却足甘为笑，闲居梦杜陵。残莺知夏浅，社雨报年登。流麦非关忘，收书独不能。自然忧旷职，缄此谢良朋。"
  },
  {
    "title": "与村老对饮",
    "author": "韦应物",
    "dynasty": "唐代",
    "content": "鬓眉雪色犹嗜酒，言辞淳朴古人风。乡村年少生离乱，见话先朝如梦中。"
  },
  {
    "title": "听莺曲",
    "author": "韦应物",
    "dynasty": "唐代",
    "content": "东方欲曙花冥冥，啼莺相唤亦可听。乍去乍来时近远，才闻南陌又东城。忽似上林翻下苑，绵绵蛮蛮如有情。欲啭不啭意自娇，羌儿弄笛曲未调。前声后声不相及，秦女学筝指犹涩。须臾风暖朝日暾，流音变作百鸟喧。谁家懒妇惊残梦，何处愁人忆故园。伯劳飞过声跼促，戴胜下时桑田绿。不及流莺日日啼，能使万家春意闲。有时断续听不了，飞去花枝犹袅袅。还栖碧树锁千门，春漏方残一声晓。"
  },
  {
    "title": "游琅琊山寺",
    "author": "韦应物",
    "dynasty": "唐代",
    "content": "受命恤人隐，兹游久未遑。鸣驺响幽涧，前旌耀崇冈。青冥台砌寒，绿缛草木香。填壑跻花界，叠石构云房。经制随岩转，缭绕岂定方。新泉泄阴壁，高萝荫绿塘。攀林一栖止，饮水得清凉。物累诚可遣，疲氓终未忘。还归坐郡阁，但见山苍苍。"
  },
  {
    "title": "郡斋卧疾绝句",
    "author": "韦应物",
    "dynasty": "唐代",
    "content": "香炉宿火灭，兰灯宵影微。秋斋独卧病，谁与覆寒衣。"
  },
  {
    "title": "赠别河南李功曹",
    "author": "韦应物",
    "dynasty": "唐代",
    "content": "耿耿抱私戚，寥寥独掩扉。临觞自不饮，况与故人违。故人方琢磨，瑰朗代所稀。宪礼更右职，文翰洒天机。聿来自东山，群彦仰馀辉。谈笑取高第，绾绶即言归。洛都游燕地，千里及芳菲。今朝章台别，杨柳亦依依。云霞未改色，山川犹夕晖。忽复不相见，心思乱霏霏。"
  },
  {
    "title": "采玉行",
    "author": "韦应物",
    "dynasty": "唐代",
    "content": "官府征白丁，言采蓝谿玉。绝岭夜无家，深榛雨中宿。独妇饷粮还，哀哀舍南哭。"
  },
  {
    "title": "郡中西斋",
    "author": "韦应物",
    "dynasty": "唐代",
    "content": "似与尘境绝，萧条斋舍秋。寒花独经雨，山禽时到州。清觞养真气，玉书示道流。岂将符守恋，幸已栖心幽。"
  },
  {
    "title": "王母歌（一作玉女歌）",
    "author": "韦应物",
    "dynasty": "唐代",
    "content": "众仙翼神母，羽盖随云起。上游玄极杳冥中，下看东海一杯水。海畔种桃经几时，千年开花千年子。玉颜眇眇何处寻，世上茫茫人自死。"
  },
  {
    "title": "子规啼",
    "author": "韦应物",
    "dynasty": "唐代",
    "content": "高林滴露夏夜清，南山子规啼一声。邻家孀妇抱儿泣，我独展转何时明。"
  },
  {
    "title": "游溪",
    "author": "韦应物",
    "dynasty": "唐代",
    "content": "野水烟鹤唳，楚天云雨空。玩舟清景晚，垂钓绿蒲中。落花飘旅衣，归流澹清风。缘源不可极，远树但青葱。"
  },
  {
    "title": "凌雾行",
    "author": "韦应物",
    "dynasty": "唐代",
    "content": "秋城海雾重，职事凌晨出。浩浩合元天，溶溶迷朗日。才看含鬓白，稍视沾衣密。道骑全不分，郊树都如失。霏微误嘘吸，肤腠生寒栗。归当饮一杯，庶用蠲斯疾。"
  },
  {
    "title": "夏冰歌",
    "author": "韦应物",
    "dynasty": "唐代",
    "content": "出自玄泉杳杳之深井，汲在朱明赫赫之炎辰。九天含露未销铄，阊阖初开赐贵人。碎如坠琼方截璐，粉壁生寒象筵布。玉壶纨扇亦玲珑，座有丽人色俱素。咫尺炎凉变四时，出门焦灼君讵知。肥羊甘醴心闷闷，饮此莹然何所思。当念阑干凿者苦，腊月深井汗如雨。"
  },
  {
    "title": "拟古诗十二首",
    "author": "韦应物",
    "dynasty": "唐代",
    "content": "辞君远行迈，饮此长恨端。已谓道里远，如何中险艰。流水赴大壑，孤云还暮山。无情尚有归，行子何独难。驱车背乡园，朔风卷行迹。严冬霜断肌，日入不遑息。忧欢容发变，寒暑人事易。中心君讵知，冰玉徒贞白。黄鸟何关关，幽兰亦靡靡。此时深闺妇，日照纱窗里。娟娟双青娥，微微启玉齿。自惜桃李年，误身游侠子。无事久离别，不知今生死。峨峨高山巅，浼浼青川流。世人不自悟，驰谢如惊飍.百金非所重，厚意良难得。旨酒亲与朋，芳年乐京国。京城繁华地，轩盖凌晨出。垂杨十二衢，隐映金张室。汉宫南北对，飞观齐白日。游泳属芳时，平生自云毕。绮楼何氛氲，朝日正杲杲。四壁含清风，丹霞射其牖。玉颜上哀啭，绝耳非世有。但感离恨情，不知谁家妇。孤云忽无色，边马为回首。曲绝碧天高，馀声散秋草。徘徊帷中意，独夜不堪守。思逐朔风翔，一去千里道。嘉树蔼初绿，靡芜叶幽芳。君子不在赏，寄之云路长。路长信难越，惜此芳时歇。孤鸟去不还，缄情向天末。月满秋夜长，惊鸟号北林。天河横未落，斗柄当西南。寒蛩悲洞房，好鸟无遗音。商飙一夕至，独宿怀重衾。旧交日千里，隔我浮与沉。人生岂草木，寒暑移此心。酒星非所酌，月桂不为食。虚薄空有名，为君长叹息。兰蕙虽可怀，芳香与时息。岂如凌霜叶，岁暮蔼颜色。折柔将有赠，延意千里客。草木知贱微，所贵寒不易。神州高爽地，遐瞰靡不通。寒月野无绿，寥寥天宇空。阴阳不停驭，贞脆各有终。汾沮何鄙俭，考槃何退穷。反志解牵跼，无为尚劳躬。美人夺南国，一笑开芙蓉。清镜理容发，褰帘出深重。艳曲呈皓齿，舞罗不堪风。慊慊情有待，赠芳为我容。可嗟青楼月，流影君帷中。春至林木变，洞房夕含清。单居谁能裁，好鸟对我鸣。良人久燕赵，新爱移平生。别时双鸳绮，留此千恨情。碧草生旧迹，绿琴歇芳声。思将魂梦欢，反侧寐不成。揽衣迷所次，起望空前庭。孤影中自恻，不知双涕零。秋天无留景，万物藏光辉。落叶随风起，愁人独何依。华月屡圆缺，君还浩无期。如何雨绝天，一去音问违。有客天一方，寄我孤桐琴。迢迢万里隔，托此传幽音。冰霜中自结，龙凤相与吟。弦以明直道，漆以固交深。白日淇上没，空闺生远愁。寸心不可限，淇水长悠悠。芳树自妍芳，春禽自相求。徘徊东西厢，孤妾谁与俦。年华逐丝泪，一落俱不收。"
  },
  {
    "title": "送黎六郎赴阳翟少府",
    "author": "韦应物",
    "dynasty": "唐代",
    "content": "试吏向嵩阳，春山踯躅芳。腰垂新绶色，衣满旧芸香。乔树别时绿，客程关外长。只应传善政，日夕慰高堂。"
  },
  {
    "title": "怀琅琊、深标二释子",
    "author": "韦应物",
    "dynasty": "唐代",
    "content": "白云埋大壑，阴崖滴夜泉。应居西石室，月照山苍然。"
  },
  {
    "title": "秋夜二首",
    "author": "韦应物",
    "dynasty": "唐代",
    "content": "庭树转萧萧，阴虫还戚戚。独向高斋眠，夜闻寒雨滴。微风时动牖，残灯尚留壁。惆怅平生怀，偏来委今夕。霜露已凄凄，星汉复昭回。朔风中夜起，惊鸿千里来。萧条凉叶下，寂寞清砧哀。岁晏仰空宇，心事若寒灰。"
  },
  {
    "title": "出还",
    "author": "韦应物",
    "dynasty": "唐代",
    "content": "昔出喜还家，今还独伤意。入室掩无光，衔哀写虚位。凄凄动幽幔，寂寂惊寒吹。幼女复何知，时来庭下戏。咨嗟日复老，错莫身如寄。家人劝我餐，对案空垂泪。"
  },
  {
    "title": "杂言送黎六郎（寿阳公之子）",
    "author": "韦应物",
    "dynasty": "唐代",
    "content": "冰壶见底未为清，少年如玉有诗名。闻话嵩峰多野寺，不嫌黄绶向阳城。朱门严训朝辞去，骑出东郊满飞絮。河南庭下拜府君，阳城归路山氛氲。山氛氲，长不见。钓台水渌荷已生，少姨庙寒花始遍。县闲吏傲与尘隔，移竹疏泉常岸帻。莫言去作折腰官，岂似长安折腰客。"
  },
  {
    "title": "商山早行",
    "author": "温庭筠",
    "dynasty": "唐代",
    "content": "晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。因思杜陵梦，凫雁满回塘。"
  },
  {
    "title": "新添声杨柳枝词二首",
    "author": "温庭筠",
    "dynasty": "唐代",
    "content": "一尺深红胜曲尘，天生旧物不如新。合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。"
  },
  {
    "title": "菩萨蛮·小山重叠金明灭",
    "author": "温庭筠",
    "dynasty": "唐代",
    "content": "小山重叠金明灭，鬓云欲度香腮雪。懒起画蛾眉，弄妆梳洗迟。照花前后镜，花面交相映。新帖绣罗襦，双双金鹧鸪。"
  },
  {
    "title": "望江南·梳洗罢",
    "author": "温庭筠",
    "dynasty": "唐代",
    "content": "梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。"
  },
  {
    "title": "梦江南·千万恨",
    "author": "温庭筠",
    "dynasty": "唐代",
    "content": "千万恨，恨极在天涯。山月不知心里事，水风空落眼前花，摇曳碧云斜。"
  },
  {
    "title": "更漏子·玉炉香",
    "author": "温庭筠",
    "dynasty": "唐代",
    "content": "玉炉香，红蜡泪，偏照画堂秋思。眉翠薄，鬓云残，夜长衾枕寒。梧桐树，三更雨，不道离情正苦。一叶叶，一声声，空阶滴到明。"
  },
  {
    "title": "瑶瑟怨",
    "author": "温庭筠",
    "dynasty": "唐代",
    "content": "冰簟银床梦不成，碧天如水夜云轻。雁声远过潇湘去，十二楼中月自明。"
  },
  {
    "title": "更漏子·柳丝长",
    "author": "晏几道",
    "dynasty": "宋代",
    "content": "柳丝长，桃叶小。深院断无人到。红日淡，绿烟晴。流莺三两声。雪香浓，檀晕少。枕上卧枝花好。春思重，晓妆迟。寻思残梦时。"
  },
  {
    "title": "过分水岭",
    "author": "温庭筠",
    "dynasty": "唐代",
    "content": "溪水无情似有情，入山三日得同行。岭头便是分头处，惜别潺湲一夜声。"
  },
  {
    "title": "苏武庙",
    "author": "温庭筠",
    "dynasty": "唐代",
    "content": "苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。"
  },
  {
    "title": "送人东游",
    "author": "温庭筠",
    "dynasty": "唐代",
    "content": "荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。"
  },
  {
    "title": "利州南渡",
    "author": "温庭筠",
    "dynasty": "唐代",
    "content": "澹然空水带斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。"
  },
  {
    "title": "莲花",
    "author": "温庭筠",
    "dynasty": "唐代",
    "content": "绿塘摇滟接星津，轧轧兰桡入白蘋。应为洛神波上袜，至今莲蕊有香尘。"
  },
  {
    "title": "赠少年",
    "author": "温庭筠",
    "dynasty": "唐代",
    "content": "江海相逢客恨多，秋风叶下洞庭波。酒酣夜别淮阴市，月照高楼一曲歌。"
  },
  {
    "title": "菩萨蛮·水精帘里颇黎枕",
    "author": "温庭筠",
    "dynasty": "唐代",
    "content": "水精帘里颇黎枕，暖香惹梦鸳鸯锦。江上柳如烟，雁飞残月天。藕丝秋色浅，人胜参差剪。双鬓隔香红，玉钗头上风。"
  },
  {
    "title": "咸阳值雨",
    "author": "温庭筠",
    "dynasty": "唐代",
    "content": "咸阳桥上雨如悬，万点空濛隔钓船。还似洞庭春水色，晓云将入岳阳天。"
  },
  {
    "title": "菩萨蛮·满宫明月梨花白",
    "author": "温庭筠",
    "dynasty": "唐代",
    "content": "满宫明月梨花白，故人万里关山隔。金雁一双飞，泪痕沾绣衣。小园芳草绿，家住越溪曲。杨柳色依依，燕归君不归。"
  },
  {
    "title": "惜春词",
    "author": "温庭筠",
    "dynasty": "唐代",
    "content": "百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含颦向烟月，愁红带露空迢迢。"
  },
  {
    "title": "过五丈原",
    "author": "温庭筠",
    "dynasty": "唐代",
    "content": "铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。"
  },
  {
    "title": "过陈琳墓",
    "author": "温庭筠",
    "dynasty": "唐代",
    "content": "曾于青史见遗文，今日飘蓬过此坟。词客有灵应识我，霸才无主独怜君。石麟埋没藏春草，铜雀荒凉对暮云。莫怪临风倍惆怅，欲将书剑学从军。"
  },
  {
    "title": "菩萨蛮·玉楼明月长相忆",
    "author": "温庭筠",
    "dynasty": "唐代",
    "content": "玉楼明月长相忆，柳丝袅娜春无力。门外草萋萋，送君闻马嘶。画罗金翡翠，香烛销成泪。花落子规啼，绿窗残梦迷。"
  },
  {
    "title": "和友人伤歌姬",
    "author": "温庭筠",
    "dynasty": "唐代",
    "content": "月缺花残莫怆然，花须终发月终圆。更能何事销芳念，亦有浓华委逝川。一曲艳歌留婉转，九原春草妒婵娟。王孙莫学多情客，自古多情损少年。"
  },
  {
    "title": "早秋山居",
    "author": "温庭筠",
    "dynasty": "唐代",
    "content": "山近觉寒早，草堂霜气晴。树凋窗有日，池满水无声。果落见猿过，叶干闻鹿行。素琴机虑静，空伴夜泉清。"
  },
  {
    "title": "清明日",
    "author": "温庭筠",
    "dynasty": "唐代",
    "content": "清娥画扇中，春树郁金红。出犯繁花露，归穿弱柳风。马骄偏避幰，鸡骇乍开笼。柘弹何人发，黄鹂隔故宫。"
  },
  {
    "title": "荷叶杯·一点露珠凝冷",
    "author": "温庭筠",
    "dynasty": "唐代",
    "content": "一点露珠凝冷，波影，满池塘。绿茎红艳两相乱，肠断，水风凉。"
  },
  {
    "title": "更漏子·金雀钗",
    "author": "温庭筠",
    "dynasty": "唐代",
    "content": "金雀钗，红粉面，花里暂时相见。知我意，感君怜，此情须问天。香作穗，蜡成泪，还似两人心意。山枕腻，锦衾寒，觉来更漏残。"
  },
  {
    "title": "题卢处士山居",
    "author": "温庭筠",
    "dynasty": "唐代",
    "content": "西溪问樵客，遥识楚人家。古树老连石，急泉清露沙。千峰随雨暗，一径入云斜。日暮飞鸦集，满山荞麦花。"
  },
  {
    "title": "菩萨蛮·杏花含露团香雪",
    "author": "温庭筠",
    "dynasty": "唐代",
    "content": "杏花含露团香雪，绿杨陌上多离别。灯在月胧明，觉来闻晓莺。玉钩褰翠幕，妆浅旧眉薄。春梦正关情，镜中蝉鬓轻。"
  },
  {
    "title": "南歌子·似带如丝柳",
    "author": "温庭筠",
    "dynasty": "唐代",
    "content": "似带如丝柳，团酥握雪花。帘卷玉钩斜，九衢尘欲暮，逐香车。"
  },
  {
    "title": "思帝乡·花花",
    "author": "温庭筠",
    "dynasty": "唐代",
    "content": "花花，满枝红似霞。罗袖画帘肠断，卓香车。回面共人闲语，战篦金凤斜。惟有阮郎春尽，不归家。"
  },
  {
    "title": "题柳",
    "author": "温庭筠",
    "dynasty": "唐代",
    "content": "杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。"
  },
  {
    "title": "碧磵驿晓思",
    "author": "温庭筠",
    "dynasty": "唐代",
    "content": "香灯伴残梦，楚国在天涯。月落子规歇，满庭山杏花。"
  },
  {
    "title": "定西番·细雨晓莺春晚",
    "author": "温庭筠",
    "dynasty": "唐代",
    "content": "细雨晓莺春晚。人似玉，柳如眉，正相思。罗幕翠帘初卷，镜中花一枝。肠断塞门消息，雁来稀。"
  },
  {
    "title": "清平乐·洛阳愁绝",
    "author": "温庭筠",
    "dynasty": "唐代",
    "content": "洛阳愁绝，杨柳花飘雪。终日行人恣攀折，桥下水流呜咽。上马争劝离觞，南浦莺声断肠。愁杀平原年少，回首挥泪千行。"
  },
  {
    "title": "春江花月夜词",
    "author": "温庭筠",
    "dynasty": "唐代",
    "content": "玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。"
  },
  {
    "title": "达摩支曲",
    "author": "温庭筠",
    "dynasty": "唐代",
    "content": "捣麝成尘香不灭，拗莲作寸丝难绝。红泪文姬洛水春，白头苏武天山雪。君不见无愁高纬花漫漫，漳浦宴馀清露寒。一旦臣僚共囚虏，欲吹羌管先汍澜。旧臣头鬓霜华早，可惜雄心醉中老。万古春归梦不归，邺城风雨连天草。"
  },
  {
    "title": "荷叶杯·镜水夜来秋月",
    "author": "温庭筠",
    "dynasty": "唐代",
    "content": "镜水夜来秋月，如雪。采莲时，小娘红粉对寒浪。惆怅，正思惟。"
  },
  {
    "title": "菩萨蛮·牡丹花谢莺声歇",
    "author": "温庭筠",
    "dynasty": "唐代",
    "content": "牡丹花谢莺声歇，绿杨满院中庭月。相忆梦难成，背窗灯半明。翠钿金压脸，寂寞香闺掩。人远泪阑干，燕飞春又残。"
  },
  {
    "title": "南湖",
    "author": "温庭筠",
    "dynasty": "唐代",
    "content": "湖上微风入槛凉，翻翻菱荇满回塘。野船著岸偎春草，水鸟带波飞夕阳。芦叶有声疑雾雨，浪花无际似潇湘。飘然篷艇东归客，尽日相看忆楚乡。"
  },
  {
    "title": "菩萨蛮·蕊黄无限当山额",
    "author": "温庭筠",
    "dynasty": "唐代",
    "content": "蕊黄无限当山额，宿妆隐笑纱窗隔。 相见牡丹时，暂来还别离。翠钗金作股，钗上蝶双舞。 心事竟谁知？月明花满枝。"
  },
  {
    "title": "更漏子·相见稀",
    "author": "温庭筠",
    "dynasty": "唐代",
    "content": "相见稀，相忆久，眉浅澹烟如柳。垂翠幕，结同心，待郎熏绣衾。城上月，白如雪，蝉鬓美人愁绝。宫树暗，鹊桥横，玉签初报明。"
  },
  {
    "title": "南歌子·转眄如波眼",
    "author": "温庭筠",
    "dynasty": "唐代",
    "content": "转盼如波眼，娉婷似柳腰。花里暗相招，忆君肠欲断，恨春宵。"
  },
  {
    "title": "菩萨蛮·南园满地堆轻絮",
    "author": "温庭筠",
    "dynasty": "唐代",
    "content": "南园满地堆轻絮，愁闻一霎清明雨。雨后却斜阳，杏花零落香。无言匀睡脸，枕上屏山掩。时节欲黄昏，无憀独倚门。"
  },
  {
    "title": "春晓曲",
    "author": "温庭筠",
    "dynasty": "唐代",
    "content": "家临长信往来道，乳燕双双拂烟草。油壁车轻金犊肥，流苏帐晓春鸡早。笼中娇鸟暖犹睡，帘外落花闲不扫。衰桃一树近前池，似惜红颜镜中老。"
  },
  {
    "title": "南歌子·手里金鹦鹉",
    "author": "温庭筠",
    "dynasty": "唐代",
    "content": "手里金鹦鹉，胸前绣凤凰。偷眼暗形相，不如从嫁与，作鸳鸯。"
  },
  {
    "title": "酒泉子·罗带惹香",
    "author": "温庭筠",
    "dynasty": "唐代",
    "content": "罗带惹香，犹系别时红豆。泪痕新，金缕旧，断离肠。一双娇燕语雕梁，还是去年时节。绿杨浓，芳草歇，柳花狂。"
  },
  {
    "title": "菩萨蛮·雨晴夜合玲珑日",
    "author": "温庭筠",
    "dynasty": "唐代",
    "content": "雨晴夜合玲珑日，万枝香袅红丝拂。闲梦忆金堂，满庭萱草长。绣帘垂箓簌，眉黛远山绿。春水渡溪桥，凭栏魂欲销。"
  },
  {
    "title": "酒泉子·楚女不归",
    "author": "温庭筠",
    "dynasty": "唐代",
    "content": "楚女不归，楼枕小河春水。月孤明，风又起，杏花稀。玉钗斜篸云鬟重，裙上金缕凤。八行书，千里梦，雁南飞。"
  },
  {
    "title": "菩萨蛮·夜来皓月才当午",
    "author": "温庭筠",
    "dynasty": "唐代",
    "content": "夜来皓月才当午，重帘悄悄无人语。深处麝烟长，卧时留薄妆。当年还自惜，往事那堪忆。花露月明残，锦衾知晓寒。"
  },
  {
    "title": "更漏子·星斗稀",
    "author": "温庭筠",
    "dynasty": "唐代",
    "content": "星斗稀，钟鼓歇，帘外晓莺残月。兰露重，柳风斜，满庭堆落花。虚阁上，倚阑望，还似去年惆怅。春欲暮，思无穷，旧欢如梦中。"
  },
  {
    "title": "玉蝴蝶·秋风凄切伤离",
    "author": "温庭筠",
    "dynasty": "唐代",
    "content": "秋风凄切伤离，行客未归时。塞外草先衰，江南雁到迟。芙蓉凋嫩脸，杨柳堕新眉。摇落使人悲，断肠谁得知。"
  },
  {
    "title": "拂舞词",
    "author": "温庭筠",
    "dynasty": "唐代",
    "content": "黄河怒浪连天来，大响谹谹如殷雷。龙伯驱风不敢上，百川喷雪高崔嵬。二十三弦何太哀，请公勿渡立徘徊。下有狂蛟锯为尾，裂帆截棹磨霜齿。神椎凿石塞神潭，白马参覃赤尘起。公乎跃马扬玉鞭，灭没高蹄日千里。"
  },
  {
    "title": "回中作",
    "author": "温庭筠",
    "dynasty": "唐代",
    "content": "苍莽寒空远色愁，呜呜戍角上高楼。吴姬怨思吹双管，燕客悲歌别五侯。千里关山边草暮，一星烽火朔云秋。夜来霜重西风起，陇水无声冻不流。"
  },
  {
    "title": "酒泉子·花映柳条",
    "author": "温庭筠",
    "dynasty": "唐代",
    "content": "花映柳条，闲向绿萍池上。凭阑干，窥细浪，雨萧萧。近来音信两疏索，洞房空寂寞。掩银屏，垂翠箔，度春宵。"
  },
  {
    "title": "河传·湖上",
    "author": "温庭筠",
    "dynasty": "唐代",
    "content": "湖上。闲望。雨萧萧。烟浦花桥路遥。谢娘翠蛾愁不销。终朝。梦魂迷晚潮。荡子天涯归棹远。春已晚。莺语空肠断。若耶溪，溪水西。柳堤。不闻郎马嘶。"
  },
  {
    "title": "南歌子·倭堕低梳髻",
    "author": "温庭筠",
    "dynasty": "唐代",
    "content": "倭堕低梳髻，连娟细扫眉。终日两相思。为君憔悴尽，百花时。"
  },
  {
    "title": "更漏子·背江楼",
    "author": "温庭筠",
    "dynasty": "唐代",
    "content": "背江楼，临海月，城上角声呜咽。堤柳动，岛烟昏，两行征雁分。京口路，归帆渡，正是芳菲欲度。银烛尽，玉绳低，一声村落鸡。"
  },
  {
    "title": "南歌子·懒拂鸳鸯枕",
    "author": "温庭筠",
    "dynasty": "唐代",
    "content": "懒拂鸳鸯枕，休缝翡翠裙，罗帐罢炉熏。近来心更切，为思君。"
  },
  {
    "title": "宿云际寺",
    "author": "温庭筠",
    "dynasty": "唐代",
    "content": "白盖微云一径深，东峰弟子远相寻。苍苔路熟僧归寺，红叶声干鹿在林。高阁清香生静境，夜堂疏磬发禅心。自从紫桂岩前别，不见南能直到今。"
  },
  {
    "title": "开圣寺",
    "author": "温庭筠",
    "dynasty": "唐代",
    "content": "路分蹊石夹烟丛，十里萧萧古树风。出寺马嘶秋色里，向陵鸦乱夕阳中。竹间泉落山厨静，塔下僧归影殿空。犹有南朝旧碑在，耻将兴废问休公。"
  },
  {
    "title": "蔡中郎坟",
    "author": "温庭筠",
    "dynasty": "唐代",
    "content": "古坟零落野花春，闻说中郎有后身。今日爱才非昔日，莫抛心力作词人。"
  },
  {
    "title": "荷叶杯·楚女欲归南浦",
    "author": "温庭筠",
    "dynasty": "唐代",
    "content": "楚女欲归南浦，朝雨，湿愁红。小船摇漾入花里，波起，隔西风。"
  },
  {
    "title": "定西番·汉使昔年离别",
    "author": "温庭筠",
    "dynasty": "唐代",
    "content": "汉使昔年离别。攀弱柳，折寒梅，上高台。千里玉关春雪，雁来人不来。羌笛一声愁绝，月徘徊。"
  },
  {
    "title": "遐方怨·凭绣槛",
    "author": "温庭筠",
    "dynasty": "唐代",
    "content": "凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。"
  },
  {
    "title": "马嵬驿",
    "author": "温庭筠",
    "dynasty": "唐代",
    "content": "穆满曾为物外游，六龙经此暂淹留。返魂无验青烟灭，埋血空生碧草愁。香辇却归长乐殿，晓钟还下景阳楼。甘泉不复重相见，谁道文成是故侯。"
  },
  {
    "title": "杨柳枝·织锦机边莺语频",
    "author": "温庭筠",
    "dynasty": "唐代",
    "content": "织锦机边莺语频，停梭垂泪忆征人。塞门三月犹萧索，纵有垂杨未觉春。"
  },
  {
    "title": "杨柳枝·宜春苑外最长条",
    "author": "温庭筠",
    "dynasty": "唐代",
    "content": "宜春苑外最长条，闲袅春风伴舞腰。正是玉人肠绝处，一渠春水赤栏桥。"
  },
  {
    "title": "诉衷情·莺语",
    "author": "温庭筠",
    "dynasty": "唐代",
    "content": "莺语，花舞，春昼午，雨霏微。金带枕，宫锦，凤凰帷。柳弱燕交飞，依依。辽阳音信稀，梦中归。"
  },
  {
    "title": "遐方怨·花半拆",
    "author": "温庭筠",
    "dynasty": "唐代",
    "content": "花半拆，雨初晴。未卷珠帘，梦残，惆怅闻晓莺。宿妆眉浅粉山横。约鬟鸳镜里，绣罗轻。"
  },
  {
    "title": "蕃女怨·碛南沙上惊雁起",
    "author": "温庭筠",
    "dynasty": "唐代",
    "content": "碛南沙上惊雁起，飞雪千里。玉连环，金镞箭，年年征战。画楼离恨锦屏空，杏花红。"
  },
  {
    "title": "菩萨蛮·竹风轻动庭除冷",
    "author": "温庭筠",
    "dynasty": "唐代",
    "content": "竹风轻动庭除冷，珠帘月上玲珑影。山枕隐秾妆，绿檀金凤凰。两蛾愁黛浅，故国吴宫远。春恨正关情，画楼残点声。"
  },
  {
    "title": "杨柳枝·馆娃宫外邺城西",
    "author": "温庭筠",
    "dynasty": "唐代",
    "content": "馆娃宫外邺城西，远映征帆近拂堤。系得王孙归意切，不关芳草绿萋萋。"
  },
  {
    "title": "蕃女怨·万枝香雪开已遍",
    "author": "温庭筠",
    "dynasty": "唐代",
    "content": "万枝香雪开已遍，细雨双燕。钿蝉筝，金雀扇，画梁相见。雁门消息不归来，又飞回。"
  },
  {
    "title": "杨柳八首·其二",
    "author": "温庭筠",
    "dynasty": "唐代",
    "content": "南内墙东御路旁，预知春色柳丝黄。杏花未肯无情思，何事行人最断肠。"
  },
  {
    "title": "菩萨蛮·宝函钿雀金鸂鶒",
    "author": "温庭筠",
    "dynasty": "唐代",
    "content": "宝函钿雀金鸂鶒，沉香阁上吴山碧。杨柳又如丝，驿桥春雨时。画楼音信断，芳草江南岸。鸾镜与花枝，此情谁得知？"
  },
  {
    "title": "送渤海王子归本国",
    "author": "温庭筠",
    "dynasty": "唐代",
    "content": "疆理虽重海，车书本一家。盛勋归旧国，佳句在中华。定界分秋涨，开帆到曙霞。九门风月好，回首是天涯。"
  },
  {
    "title": "河渎神·孤庙对寒潮",
    "author": "温庭筠",
    "dynasty": "唐代",
    "content": "孤庙对寒潮，西陵风雨萧萧。谢娘惆怅倚兰桡，泪流玉箸千条。暮天愁听思归乐，早梅香满山郭。回首两情萧索，离魂何处飘泊？"
  },
  {
    "title": "菩萨蛮·凤凰相对盘金缕",
    "author": "温庭筠",
    "dynasty": "唐代",
    "content": "凤凰相对盘金缕，牡丹一夜经微雨。明镜照新妆，鬓轻双脸长。画楼相望久，栏外垂丝柳。音信不归来，社前双燕回。"
  },
  {
    "title": "春愁曲",
    "author": "温庭筠",
    "dynasty": "唐代",
    "content": "红丝穿露珠帘冷，百尺哑哑下纤绠。远翠愁山入卧屏，两重云母空烘影。凉簪坠发春眠重，玉兔煴香柳如梦。锦叠空床委堕红，飔飔扫尾双金凤。蜂喧蝶驻俱悠扬，柳拂赤阑纤草长。觉后梨花委平绿，春风和雨吹池塘。"
  },
  {
    "title": "夜宴谣",
    "author": "温庭筠",
    "dynasty": "唐代",
    "content": "长钗坠发双蜻蜓，碧尽山斜开画屏。虬须公子五侯客，一饮千钟如建瓴。鸾咽奼唱圆无节，眉敛湘烟袖回雪。清夜恩情四座同，莫令沟水东西别。亭亭蜡泪香珠残，暗露晓风罗幕寒。飘飖戟带俨相次，二十四枝龙画竿。裂管萦弦共繁曲，芳樽细浪倾春醁。高楼客散杏花多，脉脉新蟾如瞪目。"
  },
  {
    "title": "伤温德彝",
    "author": "温庭筠",
    "dynasty": "唐代",
    "content": "昔年戎虏犯榆关，一败龙城匹马还。侯印不闻封李广，他人丘垄似天山。"
  },
  {
    "title": "菩萨蛮·翠翘金缕双鸂鶒",
    "author": "温庭筠",
    "dynasty": "唐代",
    "content": "翠翘金缕双鸂鶒，水纹细起春池碧。池上海棠梨，雨晴红满枝。绣衫遮笑靥，烟草粘飞蝶。青琐对芳菲，玉关音信稀。"
  },
  {
    "title": "原隰荑绿柳",
    "author": "温庭筠",
    "dynasty": "唐代",
    "content": "迥野韶光早，晴川柳满堤。拂尘生嫩绿，披雪见柔荑。碧玉牙犹短，黄金缕未齐。腰肢弄寒吹，眉意入春闺。预恐狂夫折，迎牵逸客迷。新莺将出谷，应借一枝栖。"
  },
  {
    "title": "河渎神·河上望丛祠",
    "author": "温庭筠",
    "dynasty": "唐代",
    "content": "河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。"
  },
  {
    "title": "酒泉子·日映纱窗",
    "author": "温庭筠",
    "dynasty": "唐代",
    "content": "日映纱窗，金鸭小屏山碧。故乡春，烟霭隔，背兰釭。宿妆惆怅倚高阁，千里云影薄。草初齐，花又落，燕双飞。"
  },
  {
    "title": "归国遥·香玉",
    "author": "温庭筠",
    "dynasty": "唐代",
    "content": "香玉，翠凤宝钗垂簏簌，钿筐交胜金粟，越罗春水绿。画堂照帘残烛，梦馀更漏促。谢娘无限心曲，晓屏山断续。"
  },
  {
    "title": "嘲三月十八日雪",
    "author": "温庭筠",
    "dynasty": "唐代",
    "content": "三月雪连夜，未应伤物华。只缘春欲尽，留著伴梨花。"
  },
  {
    "title": "女冠子·霞帔云发",
    "author": "温庭筠",
    "dynasty": "唐代",
    "content": "霞帔云发，钿镜仙容似雪，画愁眉。遮语回轻扇，含羞下绣帷。玉楼相望久，花洞恨来迟。早晚乘鸾去，莫相遗。"
  },
  {
    "title": "定西番·海燕欲飞调羽",
    "author": "温庭筠",
    "dynasty": "唐代",
    "content": "海燕欲飞调羽。萱草绿，杏花红，隔帘拢。双鬓翠霞金缕，一枝春艳浓。楼上月明三五，琐窗中。"
  },
  {
    "title": "春洲曲",
    "author": "温庭筠",
    "dynasty": "唐代",
    "content": "韶光染色如蛾翠，绿湿红鲜水容媚。苏小慵多兰渚闲，融融浦日鵁鶄寐。紫骝蹀躞金衔嘶，堤上扬鞭烟草迷。门外平桥连柳堤，归来晚树黄莺啼。"
  },
  {
    "title": "莲浦谣",
    "author": "温庭筠",
    "dynasty": "唐代",
    "content": "鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。"
  },
  {
    "title": "清平乐·上阳春晚",
    "author": "温庭筠",
    "dynasty": "唐代",
    "content": "上阳春晚，宫女愁蛾浅。新岁清平思同辇，争奈长安路远。凤帐鸳被徒熏，寂寞花琐千门。竞把黄金买赋，为妾将上明君。"
  },
  {
    "title": "烧歌",
    "author": "温庭筠",
    "dynasty": "唐代",
    "content": "起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚锸欲潸然。自言楚越俗，烧畲为早田。豆苗虫促促，篱上花当屋。废栈豕归栏，广场鸡啄粟。新年春雨晴，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映赪蔗。风驱槲叶烟，槲树连平山。迸星拂霞外，飞烬落阶前。仰面呻复嚏，鸦娘咒丰岁。谁知苍翠容，尽作官家税。"
  },
  {
    "title": "河渎神·铜鼓赛神来",
    "author": "温庭筠",
    "dynasty": "唐代",
    "content": "铜鼓赛神来，满庭幡盖裴回。水村江浦过风雷，楚山如画烟开。离别艣声空萧索，玉容惆怅妆薄。青麦燕飞落落，卷帘愁对珠阁。"
  },
  {
    "title": "南歌子·脸上金霞细",
    "author": "温庭筠",
    "dynasty": "唐代",
    "content": "脸上金霞细，眉间翠钿深。欹枕覆鸳衾。隔帘莺百啭，感君心。"
  },
  {
    "title": "逢雪宿芙蓉山主人",
    "author": "刘长卿",
    "dynasty": "唐代",
    "content": "日暮苍山远，天寒白屋贫。柴门闻犬吠，风雪夜归人。"
  },
  {
    "title": "长沙过贾谊宅",
    "author": "刘长卿",
    "dynasty": "唐代",
    "content": "三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知？寂寂江山摇落处，怜君何事到天涯！"
  },
  {
    "title": "送灵澈上人",
    "author": "刘长卿",
    "dynasty": "唐代",
    "content": "苍苍竹林寺，杳杳钟声晚。荷笠带斜阳，青山独归远。"
  },
  {
    "title": "听弹琴",
    "author": "刘长卿",
    "dynasty": "唐代",
    "content": "泠泠七弦上，静听松风寒。古调虽自爱，今人多不弹。"
  },
  {
    "title": "新年作",
    "author": "刘长卿",
    "dynasty": "唐代",
    "content": "乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。"
  },
  {
    "title": "送方外上人",
    "author": "刘长卿",
    "dynasty": "唐代",
    "content": "孤云将野鹤，岂向人间住。莫买沃洲山，时人已知处。"
  },
  {
    "title": "饯别王十一南游",
    "author": "刘长卿",
    "dynasty": "唐代",
    "content": "望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白蘋。"
  },
  {
    "title": "寻南溪常山道人隐居",
    "author": "刘长卿",
    "dynasty": "唐代",
    "content": "一路经行处，莓苔见履痕。白云依静渚，春草闭闲门。过雨看松色，随山到水源。溪花与禅意，相对亦忘言。"
  },
  {
    "title": "重送裴郎中贬吉州",
    "author": "刘长卿",
    "dynasty": "唐代",
    "content": "猿啼客散暮江头，人自伤心水自流。同作逐臣君更远，青山万里一孤舟。"
  },
  {
    "title": "别严士元",
    "author": "刘长卿",
    "dynasty": "唐代",
    "content": "春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。东道若逢相识问，青袍今已误儒生。"
  },
  {
    "title": "谪仙怨·晴川落日初低",
    "author": "刘长卿",
    "dynasty": "唐代",
    "content": "晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。"
  },
  {
    "title": "秋日登吴公台上寺远眺",
    "author": "刘长卿",
    "dynasty": "唐代",
    "content": "古台摇落后，秋日望乡心。野寺来人少，云峰隔水深。夕阳依旧垒，寒磬满空林。惆怅南朝事，长江独至今。"
  },
  {
    "title": "送李中丞之襄州",
    "author": "刘长卿",
    "dynasty": "唐代",
    "content": "流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。"
  },
  {
    "title": "送李判官之润州行营",
    "author": "刘长卿",
    "dynasty": "唐代",
    "content": "万里辞家事鼓鼙，金陵驿路楚云西。江春不肯留行客，草色青青送马蹄。"
  },
  {
    "title": "碧涧别墅喜皇甫侍御相访",
    "author": "刘长卿",
    "dynasty": "唐代",
    "content": "荒村带返照，落叶乱纷纷。古路无行客，寒山独见君。野桥经雨断，涧水向田分。不为怜同病，何人到白云。"
  },
  {
    "title": "自夏口至鹦鹉洲夕望岳阳寄源中丞",
    "author": "刘长卿",
    "dynasty": "唐代",
    "content": "汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独树临江夜泊船。贾谊上书忧汉室，长沙谪去古今怜。"
  },
  {
    "title": "春草宫怀古",
    "author": "刘长卿",
    "dynasty": "唐代",
    "content": "君王不可见，芳草旧宫春。犹带罗裙色，青青向楚人。"
  },
  {
    "title": "江州重别薛六柳八二员外",
    "author": "刘长卿",
    "dynasty": "唐代",
    "content": "生涯岂料承优诏，世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何。今日龙钟人共弃，愧君犹遣慎风波。"
  },
  {
    "title": "馀干旅舍",
    "author": "刘长卿",
    "dynasty": "唐代",
    "content": "摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。"
  },
  {
    "title": "酬李穆见寄",
    "author": "刘长卿",
    "dynasty": "唐代",
    "content": "孤舟相访至天涯，万转云山路更赊。欲扫柴门迎远客，青苔黄叶满贫家。"
  },
  {
    "title": "苕溪酬梁耿别后见寄",
    "author": "刘长卿",
    "dynasty": "唐代",
    "content": "清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。"
  },
  {
    "title": "穆陵关北逢人归渔阳",
    "author": "刘长卿",
    "dynasty": "唐代",
    "content": "逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。"
  },
  {
    "title": "送李录事兄归襄邓",
    "author": "刘长卿",
    "dynasty": "唐代",
    "content": "十年多难与君同，几处移家逐转蓬。白首相逢征战后，青春已过乱离中。行人杳杳看西月，归马萧萧向北风。汉水楚云千万里，天涯此别恨无穷。"
  },
  {
    "title": "寻张逸人山居",
    "author": "刘长卿",
    "dynasty": "唐代",
    "content": "危石才通鸟道，空山更有人家。桃源定在深处，涧水浮来落花。"
  },
  {
    "title": "送灵澈上人还越中",
    "author": "刘长卿",
    "dynasty": "唐代",
    "content": "禅客无心杖锡还，沃洲深处草堂闲。身随敝屦经残雪，手绽寒衣入旧山。独向青溪依树下，空留白日在人间。那堪别后长相忆，云木苍苍但闭关。"
  },
  {
    "title": "江中对月",
    "author": "刘长卿",
    "dynasty": "唐代",
    "content": "空洲夕烟敛，望月秋江里。历历沙上人，月中孤渡水。"
  },
  {
    "title": "清明后登城眺望",
    "author": "刘长卿",
    "dynasty": "唐代",
    "content": "风景清明后，云山睥睨前。百花如旧日，万井出新烟。草色无空地，江流合远天。长安在何处，遥指夕阳边。"
  },
  {
    "title": "重阳日鄂城楼送屈突司直",
    "author": "刘长卿",
    "dynasty": "唐代",
    "content": "登高复送远，惆怅洞庭秋。风景同前古，云山满上游。苍苍来暮雨，淼淼逐寒流。今日关中事，萧何共尔忧。"
  },
  {
    "title": "登馀干古县城",
    "author": "刘长卿",
    "dynasty": "唐代",
    "content": "孤城上与白云齐，万古荒凉楚水西。官舍已空秋草没，女墙犹在夜乌啼。平沙渺渺迷人远，落日亭亭向客低。飞鸟不知陵谷变，朝来暮去弋阳溪！"
  },
  {
    "title": "杂咏八首上礼部李侍郎·幽琴",
    "author": "刘长卿",
    "dynasty": "唐代",
    "content": "月色满轩白，琴声宜夜阑。飗飗青丝上，静听松风寒。古调虽自爱，今人多不弹。向君投此曲，所贵知音难。"
  },
  {
    "title": "秋杪江亭有作（一作秋杪干越亭）",
    "author": "刘长卿",
    "dynasty": "唐代",
    "content": "寂寞江亭下，江枫秋气斑。世情何处澹，湘水向人闲。寒渚一孤雁，夕阳千万山。扁舟如落叶，此去未知还。"
  },
  {
    "title": "移使鄂州次岘阳馆怀旧居",
    "author": "刘长卿",
    "dynasty": "唐代",
    "content": "多惭恩未报，敢问路何长。万里通秋雁，千峰共夕阳。旧游成远道，此去更违乡。草露深山里，朝朝落客裳。"
  },
  {
    "title": "九日登李明府北楼",
    "author": "刘长卿",
    "dynasty": "唐代",
    "content": "九日登高望，苍苍远树低。人烟湖草里，山翠县楼西。霜降鸿声切，秋深客思迷。无劳白衣酒，陶令自相携。"
  },
  {
    "title": "王昭君歌",
    "author": "刘长卿",
    "dynasty": "唐代",
    "content": "自矜娇艳色，不顾丹青人。那知粉绘能相负，却使容华翻误身。上马辞君嫁骄虏，玉颜对人啼不语。北风雁急浮云秋，万里独见黄河流。纤腰不复汉宫宠，双蛾长向胡天愁。琵琶弦中苦调多，萧萧羌笛声相和。谁怜一曲传乐府，能使千秋伤绮罗。"
  },
  {
    "title": "酬屈突陕",
    "author": "刘长卿",
    "dynasty": "唐代",
    "content": "落叶纷纷满四邻，萧条环堵绝风尘。乡看秋草归无路，家对寒江病且贫。藜杖懒迎征骑客，菊花能醉去官人。怜君计画谁知者，但见蓬蒿空没身。"
  },
  {
    "title": "送道标上人归南岳",
    "author": "刘长卿",
    "dynasty": "唐代",
    "content": "悠然倚孤棹，却忆卧中林。江草将归远，湘山独往深。白云留不住，渌水去无心。衡岳千峰乱，禅房何处寻。"
  },
  {
    "title": "喜李翰自越至",
    "author": "刘长卿",
    "dynasty": "唐代",
    "content": "南浮沧海上，万里到吴台。久别长相忆，孤舟何处来。春风催客醉，江月向人开。羡尔无羁束，沙鸥独不猜。"
  },
  {
    "title": "送灵澈上人归嵩阳兰若",
    "author": "刘长卿",
    "dynasty": "唐代",
    "content": "南地随缘久，东林几岁空。暮山门独掩，春草路难通。作梵连松韵，焚香入桂丛。唯将旧瓶钵，却寄白云中。"
  },
  {
    "title": "代边将有怀",
    "author": "刘长卿",
    "dynasty": "唐代",
    "content": "少年辞魏阙，白首向沙场。瘦马恋秋草，征人思故乡。暮笳吹塞月，晓甲带胡霜。自到云中郡，于今百战强。"
  },
  {
    "title": "齐一和尚影堂",
    "author": "刘长卿",
    "dynasty": "唐代",
    "content": "一公住世忘世纷，暂来复去谁能分。身寄虚空如过客，心将生灭是浮云。萧散浮云往不还，凄凉遗教殁仍传。旧地愁看双树在，空堂只是一灯悬。一灯长照恒河沙，双树犹落诸天花。天花寂寂香深殿，苔藓苍苍閟虚院。昔余精念访禅扉，常接微言清道机。今来寂寞无所得，唯共门人泪满衣。"
  },
  {
    "title": "负谪后登干越亭作",
    "author": "刘长卿",
    "dynasty": "唐代",
    "content": "天南愁望绝，亭上柳条新。落日独归鸟，孤舟何处人。生涯投越徼，世业陷胡尘。杳杳钟陵暮，悠悠鄱水春。秦台悲白首，楚泽怨青蘋。草色迷征路，莺声伤逐臣。独醒空取笑，直道不容身。得罪风霜苦，全生天地仁。青山数行泪，沧海一穷鳞。牢落机心尽，惟怜鸥鸟亲。"
  },
  {
    "title": "送崔使君赴寿州",
    "author": "刘长卿",
    "dynasty": "唐代",
    "content": "列郡专城分国忧，彤幨皂盖古诸侯。仲华遇主年犹少，公瑾论功位已酬。草色青青迎建隼，蝉声处处杂鸣驺。千里相思如可见，淮南木叶正惊秋。"
  },
  {
    "title": "东湖送朱逸人归",
    "author": "刘长卿",
    "dynasty": "唐代",
    "content": "山色湖光并在东，扁舟归去有樵风。莫道野人无外事，开田凿井白云中。"
  },
  {
    "title": "游四窗",
    "author": "刘长卿",
    "dynasty": "唐代",
    "content": "四明山绝奇，自古说登陆。苍崖倚天立，覆石如覆屋。玲珑开户牖，落落明四目。箕星分南野，有斗挂檐北。日月居东西，朝昏互出没。我来游其间，寄傲巾半幅。白云本无心，悠然伴幽独。对此脱尘鞅，顿忘荣与辱。长笑天地宽，仙风吹佩玉。"
  },
  {
    "title": "游休禅师双峰寺",
    "author": "刘长卿",
    "dynasty": "唐代",
    "content": "双扉碧峰际，遥向夕阳开。飞锡方独往，孤云何事来。寒潭映白月，秋雨上青苔。相送东郊外，羞看骢马回。"
  },
  {
    "title": "寻洪尊师不遇",
    "author": "刘长卿",
    "dynasty": "唐代",
    "content": "古木无人地，来寻羽客家。道书堆玉案，仙帔叠青霞。鹤老难知岁，梅寒未作花。山中不相见，何处化丹砂。"
  },
  {
    "title": "酬张夏雪夜赴州访别途中苦寒作",
    "author": "刘长卿",
    "dynasty": "唐代",
    "content": "扁舟乘兴客，不惮苦寒行。晚暮相依分，江潮欲别情。水声冰下咽，砂路雪中平。旧剑锋芒尽，应嫌赠脱轻。"
  },
  {
    "title": "瓜洲道中送李端公南渡后归扬州道中寄",
    "author": "刘长卿",
    "dynasty": "唐代",
    "content": "片帆何处去，匹马独归迟。惆怅江南北，青山欲暮时。"
  },
  {
    "title": "海盐官舍早春",
    "author": "刘长卿",
    "dynasty": "唐代",
    "content": "小邑沧洲吏，新年白首翁。一官如远客，万事极飘蓬。柳色孤城里，莺声细雨中。羁心早已乱，何事更春风。"
  },
  {
    "title": "却赴南邑留别苏台知己",
    "author": "刘长卿",
    "dynasty": "唐代",
    "content": "又过梅岭上，岁岁此枝寒。落日孤舟去，青山万里看。猿声湘水静，草色洞庭宽。已料生涯事，唯应把钓竿。"
  },
  {
    "title": "松江独宿",
    "author": "刘长卿",
    "dynasty": "唐代",
    "content": "洞庭初下叶，孤客不胜愁。明月天涯夜，青山江上秋。一官成白首，万里寄沧洲。久被浮名系，能无愧海鸥。"
  },
  {
    "title": "长沙早春雪后临湘水呈同游诸子",
    "author": "刘长卿",
    "dynasty": "唐代",
    "content": "汀洲暖渐渌，烟景淡相和。举目方如此，归心岂奈何。日华浮野雪，春色染湘波。北渚生芳草，东风变旧柯。江山古思远，猿鸟暮情多。君问渔人意，沧浪自有歌。"
  },
  {
    "title": "杂咏八首上礼部李侍郎·晚桃",
    "author": "刘长卿",
    "dynasty": "唐代",
    "content": "四月深涧底，桃花方欲然。宁知地势下，遂使春风偏。此意颇堪惜，无言谁为传。过时君未赏，空媚幽林前。"
  },
  {
    "title": "戏赠干越尼子歌",
    "author": "刘长卿",
    "dynasty": "唐代",
    "content": "鄱阳女子年十五，家本秦人今在楚。厌向春江空浣沙，龙宫落发披袈裟。五年持戒长一食，至今犹自颜如花。亭亭独立青莲下，忍草禅枝绕精舍。自用黄金买地居，能嫌碧玉随人嫁。北客相逢疑姓秦，铅花抛却仍青春。一花一竹如有意，不语不笑能留人。黄鹂欲栖白日暮，天香未散经行处。却对香炉闲诵经，春泉漱玉寒泠泠。云房寂寂夜钟后，吴音清切令人听。人听吴音歌一曲，杳然如在诸天宿。谁堪世事更相牵，惆怅回船江水渌。"
  },
  {
    "title": "过桃花夫人庙（即息夫人）",
    "author": "刘长卿",
    "dynasty": "唐代",
    "content": "寂寞应千岁，桃花想一枝。路人看古木，江月向空祠。云雨飞何处，山川是旧时。独怜春草色，犹似忆佳期。"
  },
  {
    "title": "温汤客舍",
    "author": "刘长卿",
    "dynasty": "唐代",
    "content": "冬狩温泉岁欲阑，宫城佳气晚宜看。汤熏仗里千旗暖，雪照山边万井寒。君门献赋谁相达，客舍无钱辄自安。且喜礼闱秦镜在，还将妍丑付春官。"
  },
  {
    "title": "送勤照和尚往睢阳赴太守请",
    "author": "刘长卿",
    "dynasty": "唐代",
    "content": "燃灯传七祖，杖锡为诸侯。来去云无意，东西水自流。青山春满目，白日夜随舟。知到梁园下，苍生赖此游。"
  },
  {
    "title": "过郑山人所居",
    "author": "刘长卿",
    "dynasty": "唐代",
    "content": "寂寂孤莺啼杏园，寥寥一犬吠桃源。落花芳草无寻处，万壑千峰独闭门。"
  },
  {
    "title": "送刘萱之道州谒崔大夫",
    "author": "刘长卿",
    "dynasty": "唐代",
    "content": "沅水悠悠湘水春，临歧南望一沾巾。信陵门下三千客，君到长沙见几人。"
  },
  {
    "title": "寻盛禅师兰若",
    "author": "刘长卿",
    "dynasty": "唐代",
    "content": "秋草黄花覆古阡，隔林何处起人烟。山僧独在山中老，唯有寒松见少年。"
  },
  {
    "title": "陪王明府泛舟",
    "author": "刘长卿",
    "dynasty": "唐代",
    "content": "花县弹琴暇，樵风载酒时。山含秋色近，鸟度夕阳迟。出没凫成浪，蒙笼竹亚枝。云峰逐人意，来去解相随。"
  },
  {
    "title": "献淮宁军节度使李相公",
    "author": "刘长卿",
    "dynasty": "唐代",
    "content": "建牙吹角不闻喧，三十登坛众所尊。家散万金酬士死，身留一剑答君恩。渔阳老将多回席，鲁国诸生半在门。白马翩翩春草细，郊原西去猎平原。"
  },
  {
    "title": "新安送陆澧归江阴",
    "author": "刘长卿",
    "dynasty": "唐代",
    "content": "新安路，人来去。早潮复晚潮，明日知何处。潮水无情亦解归，自怜长在新安住。"
  },
  {
    "title": "晚次湖口有怀",
    "author": "刘长卿",
    "dynasty": "唐代",
    "content": "霭然空水合，目极平江暮。南望天无涯，孤帆落何处。顷为衡湘客，颇见湖山趣。朝气和楚云，夕阳映江树。帝乡劳想望，万里心来去。白发生扁舟，沧波满归路。秋风今已至，日夜雁南度。木叶辞洞庭，纷纷落无数。"
  },
  {
    "title": "青溪口送人归岳州",
    "author": "刘长卿",
    "dynasty": "唐代",
    "content": "洞庭何处雁南飞，江菼苍苍客去稀。帆带夕阳千里没，天连秋水一人归。黄花裛露开沙岸，白鸟衔鱼上钓矶。歧路相逢无可赠，老年空有泪沾衣。"
  },
  {
    "title": "弹琴",
    "author": "刘长卿",
    "dynasty": "唐代",
    "content": "泠泠七弦上，静听松风寒。古调虽自爱，今人多不弹。"
  },
  {
    "title": "赠崔九载华",
    "author": "刘长卿",
    "dynasty": "唐代",
    "content": "怜君一见一悲歌，岁岁无如老去何。白屋渐看秋草没，青云莫道故人多。"
  },
  {
    "title": "登吴古城歌",
    "author": "刘长卿",
    "dynasty": "唐代",
    "content": "登古城兮思古人，感贤达兮同埃尘。望平原兮寄远目，叹姑苏兮聚麋鹿。黄池高会事未终，沧海横流人荡覆。伍员杀身谁不冤，竟看墓树如所言。越王尝胆安可敌，远取石田何所益。一朝空谢会稽人，万古犹伤甬东客。黍离离兮城坡坨，牛羊践兮牧竖歌。野无人兮秋草绿，园为墟兮古木多。白杨萧萧悲故柯，黄雀啾啾争晚禾。荒阡断兮谁重过，孤舟逝兮愁若何。天寒日暮江枫落，叶去辞风水自波。"
  },
  {
    "title": "将赴岭外，留题萧寺远公院（寺即梁朝萧内史创）",
    "author": "刘长卿",
    "dynasty": "唐代",
    "content": "竹房遥闭上方幽，苔径苍苍访昔游。内史旧山空日暮，南朝古木向人秋。天香月色同僧室，叶落猿啼傍客舟。此去播迁明主意，白云何事欲相留。"
  },
  {
    "title": "七里滩重送",
    "author": "刘长卿",
    "dynasty": "唐代",
    "content": "秋江渺渺水空波，越客孤舟欲榜歌。手折衰杨悲老大，故人零落已无多。"
  },
  {
    "title": "相和歌辞·长门怨",
    "author": "刘长卿",
    "dynasty": "唐代",
    "content": "何事长门闭，珠帘只自垂。月移深殿早，春向后宫迟。蕙草生闲地，梨花发旧枝。芳菲自恩幸，看却被风吹。"
  },
  {
    "title": "湘中纪行十首·秋云岭",
    "author": "刘长卿",
    "dynasty": "唐代",
    "content": "山色无定姿，如烟复如黛。孤峰夕阳后，翠岭秋天外。云起遥蔽亏，江回频向背。不知今远近，到处犹相对。"
  },
  {
    "title": "自鄱阳还道中寄褚征君",
    "author": "刘长卿",
    "dynasty": "唐代",
    "content": "南风日夜起，万里孤帆漾。元气连洞庭，夕阳落波上。故人烟水隔，复此遥相望。江信久寂寥，楚云独惆怅。爱君清川口，弄月时棹唱。白首无子孙，一生自疏旷。"
  },
  {
    "title": "春日宴魏万成湘水亭",
    "author": "刘长卿",
    "dynasty": "唐代",
    "content": "何年家住此江滨，几度门前北渚春。白发乱生相顾老，黄莺自语岂知人。"
  },
  {
    "title": "昭阳曲",
    "author": "刘长卿",
    "dynasty": "唐代",
    "content": "昨夜承恩宿未央，罗衣犹带御衣香。芙蓉帐小云屏暗，杨柳风多水殿凉。"
  },
  {
    "title": "月下呈章秀才（八元）",
    "author": "刘长卿",
    "dynasty": "唐代",
    "content": "自古悲摇落，谁人奈此何。夜蛩偏傍枕，寒鸟数移柯。向老三年谪，当秋百感多。家贫惟好月，空愧子猷过。"
  },
  {
    "title": "谪官后却归故村，将过虎丘，怅然有作",
    "author": "刘长卿",
    "dynasty": "唐代",
    "content": "万事依然在，无如岁月何。邑人怜白发，庭树长新柯。故老相逢少，同官不见多。唯馀旧山路，惆怅枉帆过。"
  },
  {
    "title": "岳阳馆中望洞庭湖",
    "author": "刘长卿",
    "dynasty": "唐代",
    "content": "万古巴丘戍，平湖此望长。问人何淼淼，愁暮更苍苍。叠浪浮元气，中流没太阳。孤舟有归客，早晚达潇湘。"
  },
  {
    "title": "喜晴",
    "author": "刘长卿",
    "dynasty": "唐代",
    "content": "晓日西风转，秋天万里明。湖天一种色，林鸟百般声。霁景浮云满，游丝映水轻。今朝江上客，凡慰几人情。"
  },
  {
    "title": "杂咏八首上礼部李侍郎。白鹭",
    "author": "刘长卿",
    "dynasty": "唐代",
    "content": "亭亭常独立，川上时延颈。秋水寒白毛，夕阳吊孤影。幽姿闲自媚，逸翮思一骋。如有长风吹，青云在俄顷。"
  },
  {
    "title": "听笛歌留别郑协律",
    "author": "刘长卿",
    "dynasty": "唐代",
    "content": "旧游怜我长沙谪，载酒沙头送迁客。天涯望月自沾衣，江上何人复吹笛。横笛能令孤客愁，渌波淡淡如不流。商声寥亮羽声苦，江天寂历江枫秋。静听关山闻一叫，三湘月色悲猿啸。又吹杨柳激繁音，千里春色伤人心。随风飘向何处落，唯见曲尽平湖深。明发与君离别后，马上一声堪白首。"
  },
  {
    "title": "蛇浦桥下重送严维",
    "author": "刘长卿",
    "dynasty": "唐代",
    "content": "秋风飒飒鸣条，风月相和寂寥。黄叶一离一别，青山暮暮朝朝。寒江渐出高岸，古木犹依断桥。明日行人已远，空馀泪滴回潮。"
  },
  {
    "title": "题虎丘寺",
    "author": "刘长卿",
    "dynasty": "唐代",
    "content": "青林虎丘寺，林际翠微路。仰见山僧来，遥从飞鸟处。兹峰沦宝玉，千载唯丘墓。埋剑人空传，凿山龙已去。扪萝披翳荟，路转夕阳遽。虎啸崖谷寒，猿鸣杉松暮。裴回北楼上，江海穷一顾。日映千里帆，鸦归万家树。暂因惬所适，果得损外虑。庭暗栖闲云，檐香滴甘露。久迷空寂理，多为繁华故。永欲投死生，馀生岂能误。"
  },
  {
    "title": "寄许尊师",
    "author": "刘长卿",
    "dynasty": "唐代",
    "content": "独上云梯入翠微，蒙蒙烟雪映岩扉。世人知在中峰里，遥礼青山恨不归。"
  },
  {
    "title": "归沛县道中晚泊留侯城",
    "author": "刘长卿",
    "dynasty": "唐代",
    "content": "访古此城下，子房安在哉。白云去不反，危堞空崔嵬。伊昔楚汉时，颇闻经济才。运筹风尘下，能使天地开。蔓草日已积，长松日已摧。功名满青史，祠庙唯苍苔。百里暮程远，孤舟川上回。进帆东风便，转岸前山来。楚水澹相引，沙鸥闲不猜。扣舷从此去，延首仍裴回。"
  },
  {
    "title": "登松江驿楼北望故园",
    "author": "刘长卿",
    "dynasty": "唐代",
    "content": "泪尽江楼北望归，田园已陷百重围。平芜万里无人去，落日千山空鸟飞。孤舟漾漾寒潮小，极浦苍苍远树微。白鸥渔父徒相待，未扫欃枪懒息机。"
  },
  {
    "title": "将赴南巴，至馀干别李十二",
    "author": "刘长卿",
    "dynasty": "唐代",
    "content": "江上花催问礼人，鄱阳莺报越乡春。谁怜此别悲欢异，万里青山送逐臣。"
  },
  {
    "title": "舟中送李十八（一作送僧）",
    "author": "刘长卿",
    "dynasty": "唐代",
    "content": "释子身心无有分，独将衣钵去人群。相思晚望西林寺，唯有钟声出白云。"
  },
  {
    "title": "戏题赠二小男",
    "author": "刘长卿",
    "dynasty": "唐代",
    "content": "异乡流落频生子，几许悲欢并在身。欲并老容羞白发，每看儿戏忆青春。未知门户谁堪主，且免琴书别与人。何幸暮年方有后，举家相对却沾巾。"
  },
  {
    "title": "使次安陆寄友人",
    "author": "刘长卿",
    "dynasty": "唐代",
    "content": "新年草色远萋萋，久客将归失路蹊。暮雨不知涢口处，春风只到穆陵西。孤城尽日空花落，三户无人自鸟啼。君在江南相忆否，门前五柳几枝低。"
  },
  {
    "title": "春望寄王涔阳",
    "author": "刘长卿",
    "dynasty": "唐代",
    "content": "清明别后雨晴时，极浦空颦一望眉。湖畔春山烟点点，云中远树墨离离。依微水戍闻钲鼓，掩映沙村见酒旗。风暖草长愁自醉，行吟无处寄相思。"
  },
  {
    "title": "杂咏八首上礼部李侍郎。古剑",
    "author": "刘长卿",
    "dynasty": "唐代",
    "content": "龙泉闲古匣，苔藓沦此地。何意久藏锋，翻令世人弃。铁衣今正涩，宝刃犹可试。倘遇拂拭恩，应知剸犀利。"
  },
  {
    "title": "茱萸湾北答崔载华问",
    "author": "刘长卿",
    "dynasty": "唐代",
    "content": "荒凉野店绝，迢递人烟远。苍苍古木中，多是隋家苑。"
  },
  {
    "title": "喜鲍禅师自龙山至",
    "author": "刘长卿",
    "dynasty": "唐代",
    "content": "故居何日下，春草欲芊芊。犹对山中月，谁听石上泉。猿声知后夜，花发见流年。杖锡闲来往，无心到处禅。"
  },
  {
    "title": "洞庭驿逢郴州使还，寄李汤司马",
    "author": "刘长卿",
    "dynasty": "唐代",
    "content": "洞庭秋水阔，南望过衡峰。远客潇湘里，归人何处逢。孤云飞不定，落叶去无踪。莫使沧浪叟，长歌笑尔容。"
  },
  {
    "title": "登思禅寺上方题修竹茂松",
    "author": "刘长卿",
    "dynasty": "唐代",
    "content": "上方幽且暮，台殿隐蒙笼。远磬秋山里，清猿古木中。众溪连竹路，诸岭共松风。傥许栖林下，甘成白首翁。"
  },
  {
    "title": "芙蓉楼送辛渐",
    "author": "王昌龄",
    "dynasty": "唐代",
    "content": "寒雨连江夜入吴，平明送客楚山孤。洛阳亲友如相问，一片冰心在玉壶。"
  },
  {
    "title": "出塞",
    "author": "王昌龄",
    "dynasty": "唐代",
    "content": "秦时明月汉时关，万里长征人未还。但使龙城飞将在，不教胡马度阴山。"
  },
  {
    "title": "从军行七首·其四",
    "author": "王昌龄",
    "dynasty": "唐代",
    "content": "青海长云暗雪山，孤城遥望玉门关。黄沙百战穿金甲，不破楼兰终不还。"
  },
  {
    "title": "送柴侍御",
    "author": "王昌龄",
    "dynasty": "唐代",
    "content": "沅水通波接武冈，送君不觉有离伤。青山一道同云雨，明月何曾是两乡。"
  },
  {
    "title": "闺怨",
    "author": "王昌龄",
    "dynasty": "唐代",
    "content": "闺中少妇不知愁，春日凝妆上翠楼。忽见陌头杨柳色，悔教夫婿觅封侯。"
  },
  {
    "title": "出塞二首",
    "author": "王昌龄",
    "dynasty": "唐代",
    "content": "秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹震，匣里金刀血未干。"
  },
  {
    "title": "从军行七首",
    "author": "王昌龄",
    "dynasty": "唐代",
    "content": "烽火城西百尺楼，黄昏独坐海风秋。更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。"
  },
  {
    "title": "芙蓉楼送辛渐二首",
    "author": "王昌龄",
    "dynasty": "唐代",
    "content": "寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。"
  },
  {
    "title": "春宫曲",
    "author": "王昌龄",
    "dynasty": "唐代",
    "content": "昨夜风开露井桃，未央前殿月轮高。平阳歌舞新承宠，帘外春寒赐锦袍。"
  },
  {
    "title": "采莲曲二首",
    "author": "王昌龄",
    "dynasty": "唐代",
    "content": "吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。"
  },
  {
    "title": "送魏二",
    "author": "王昌龄",
    "dynasty": "唐代",
    "content": "醉别江楼橘柚香，江风引雨入舟凉。忆君遥在潇湘月，愁听清猿梦里长。"
  },
  {
    "title": "长信怨",
    "author": "王昌龄",
    "dynasty": "唐代",
    "content": "金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，暂将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。"
  },
  {
    "title": "长信秋词五首",
    "author": "王昌龄",
    "dynasty": "唐代",
    "content": "金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。"
  },
  {
    "title": "塞上曲·其一",
    "author": "王昌龄",
    "dynasty": "唐代",
    "content": "蝉鸣空桑林，八月萧关道。出塞入塞寒，处处黄芦草。从来幽并客，皆共尘沙老。莫学游侠儿，矜夸紫骝好。"
  },
  {
    "title": "从军行二首·其一",
    "author": "王昌龄",
    "dynasty": "唐代",
    "content": "大将军出战，白日暗榆关。三面黄金甲，单于破胆还。"
  },
  {
    "title": "同从弟南斋玩月忆山阴崔少府",
    "author": "王昌龄",
    "dynasty": "唐代",
    "content": "高卧南斋时，开帷月初吐。清辉澹水木，演漾在窗户。冉冉几盈虚，澄澄变今古。美人清江畔，是夜越吟苦。千里共如何，微风吹兰杜。"
  },
  {
    "title": "龙标野宴",
    "author": "王昌龄",
    "dynasty": "唐代",
    "content": "沅溪夏晚足凉风，春酒相携就竹丛。莫道弦歌愁远谪，青山明月不曾空。"
  },
  {
    "title": "西宫春怨",
    "author": "王昌龄",
    "dynasty": "唐代",
    "content": "西宫夜静百花香，欲卷珠帘春恨长。斜抱云和深见月，朦胧树色隐昭阳。"
  },
  {
    "title": "答武陵太守",
    "author": "王昌龄",
    "dynasty": "唐代",
    "content": "仗剑行千里，微躯敢一言。曾为大梁客，不负信陵恩。"
  },
  {
    "title": "送狄宗亨",
    "author": "王昌龄",
    "dynasty": "唐代",
    "content": "秋在水清山暮蝉，洛阳树色鸣皋烟。送君归去愁不尽，又惜空度凉风天。"
  },
  {
    "title": "从军行七首·其五",
    "author": "王昌龄",
    "dynasty": "唐代",
    "content": "大漠风尘日色昏，红旗半卷出辕门。前军夜战洮河北，已报生擒吐谷浑。"
  },
  {
    "title": "重别李评事",
    "author": "王昌龄",
    "dynasty": "唐代",
    "content": "莫道秋江离别难，舟船明日是长安。吴姬缓舞留君醉，随意青枫白露寒。"
  },
  {
    "title": "听流人水调子",
    "author": "王昌龄",
    "dynasty": "唐代",
    "content": "孤舟微月对枫林，分付鸣筝与客心。岭色千重万重雨，断弦收与泪痕深。"
  },
  {
    "title": "塞下曲四首",
    "author": "王昌龄",
    "dynasty": "唐代",
    "content": "蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。不学游侠儿，矜夸紫骝好。饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。奉诏甘泉宫，总征天下兵。朝廷备礼出，郡国豫郊迎。纷纷几万人，去者无全生。臣愿节宫厩，分以赐边城。边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。"
  },
  {
    "title": "西宫秋怨",
    "author": "王昌龄",
    "dynasty": "唐代",
    "content": "芙蓉不及美人妆，水殿风来珠翠香。谁分含啼掩秋扇，空悬明月待君王。"
  },
  {
    "title": "太湖秋夕",
    "author": "王昌龄",
    "dynasty": "唐代",
    "content": "水宿烟雨寒，洞庭霜落微。月明移舟去，夜静魂梦归。暗觉海风度，萧萧闻雁飞。"
  },
  {
    "title": "送郭司仓",
    "author": "王昌龄",
    "dynasty": "唐代",
    "content": "映门淮水绿，留骑主人心。明月随良掾，春潮夜夜深。"
  },
  {
    "title": "浣纱女",
    "author": "王昌龄",
    "dynasty": "唐代",
    "content": "钱塘江畔是谁家，江上女儿全胜花。吴王在时不得出，今日公然来浣纱。"
  },
  {
    "title": "青楼曲二首",
    "author": "王昌龄",
    "dynasty": "唐代",
    "content": "白马金鞍从武皇，旌旗十万宿长杨。楼头少妇鸣筝坐，遥见飞尘入建章。驰道杨花满御沟，红妆缦绾上青楼。金章紫绶千馀骑，夫婿朝回初拜侯。"
  },
  {
    "title": "从军行二首",
    "author": "王昌龄",
    "dynasty": "唐代",
    "content": "向夕临大荒，朔风轸归虑。平沙万里馀，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。"
  },
  {
    "title": "塞下曲·秋风夜渡河",
    "author": "王昌龄",
    "dynasty": "唐代",
    "content": "秋风夜渡河，吹却雁门桑。遥见胡地猎，鞴马宿严霜。五道分兵去，孤军百战场。功多翻下狱，士卒但心伤。"
  },
  {
    "title": "巴陵送李十二",
    "author": "王昌龄",
    "dynasty": "唐代",
    "content": "摇曳巴陵洲渚分，清江传语便风闻。山长不见秋城色，日暮蒹葭空水云。"
  },
  {
    "title": "卢溪别人",
    "author": "王昌龄",
    "dynasty": "唐代",
    "content": "武陵溪口驻扁舟，溪水随君向北流。行到荆门上三峡，莫将孤月对猿愁。"
  },
  {
    "title": "何九于客舍集",
    "author": "王昌龄",
    "dynasty": "唐代",
    "content": "客有住桂阳，亦如巢林鸟。罍觞且终宴，功业会未了。山月空霁时，江明高楼晓。门前泊舟楫，行次入松筱。此意投赠君，沧波风袅袅。"
  },
  {
    "title": "青楼怨",
    "author": "王昌龄",
    "dynasty": "唐代",
    "content": "香帏风动花入楼，高调鸣筝缓夜愁。肠断关山不解说，依依残月下帘钩。"
  },
  {
    "title": "旅望",
    "author": "王昌龄",
    "dynasty": "唐代",
    "content": "白花原头望京师，黄河水流无尽时。穷秋旷野行人绝，马首东来知是谁。"
  },
  {
    "title": "朝来曲",
    "author": "王昌龄",
    "dynasty": "唐代",
    "content": "日昃鸣珂动，花连绣户春。盘龙玉台镜，唯待画眉人。"
  },
  {
    "title": "代扶风主人答",
    "author": "王昌龄",
    "dynasty": "唐代",
    "content": "杀气凝不流，风悲日彩寒。浮埃起四远，游子弥不欢。依然宿扶风，沽酒聊自宽。寸心亦未理，长铗谁能弹。主人就我饮，对我还慨叹。便泣数行泪，因歌行路难。十五役边地，三四讨楼兰。连年不解甲，积日无所餐。将军降匈奴，国使没桑乾。去时三十万，独自还长安。不信沙场苦，君看刀箭瘢。乡亲悉零落，冢墓亦摧残。仰攀青松枝，恸绝伤心肝。禽兽悲不去，路旁谁忍看。幸逢休明代，寰宇静波澜。老马思伏枥，长鸣力已殚。少年兴运会，何事发悲端。天子初封禅，贤良刷羽翰。三边悉如此，否泰亦须观。"
  },
  {
    "title": "送张四",
    "author": "王昌龄",
    "dynasty": "唐代",
    "content": "枫林已愁暮，楚水复堪悲。别后冷山月，清猿无断时。"
  },
  {
    "title": "从军行七首·其二",
    "author": "王昌龄",
    "dynasty": "唐代",
    "content": "琵琶起舞换新声，总是关山旧别情。撩乱边愁听不尽，高高秋月照长城。"
  },
  {
    "title": "送高三之桂林",
    "author": "王昌龄",
    "dynasty": "唐代",
    "content": "留君夜饮对潇湘，从此归舟客梦长。岭上梅花侵雪暗，归时还拂桂花香。"
  },
  {
    "title": "胡笳曲",
    "author": "王昌龄",
    "dynasty": "唐代",
    "content": "城南虏已合，一夜几重围。自有金笳引，能沾出塞衣。听临关月苦，清入海风微。三奏高楼晓，胡人掩涕归。"
  },
  {
    "title": "斋心",
    "author": "王昌龄",
    "dynasty": "唐代",
    "content": "女萝覆石壁，溪水幽濛胧。紫葛蔓黄花，娟娟寒露中。朝饮花上露，夜卧松下风。云英化为水，光采与我同。日月荡精魄，寥寥天宇空。"
  },
  {
    "title": "琴",
    "author": "王昌龄",
    "dynasty": "唐代",
    "content": "孤桐秘虚鸣，朴素传幽真。仿佛弦指外，遂见初古人。意远风雪苦，时来江山春。高宴未终曲，谁能辨经纶。"
  },
  {
    "title": "送窦七",
    "author": "王昌龄",
    "dynasty": "唐代",
    "content": "清江月色傍林秋，波上荧荧望一舟。鄂渚轻帆须早发，江边明月为君留。"
  },
  {
    "title": "宿灞上寄侍御玙弟",
    "author": "王昌龄",
    "dynasty": "唐代",
    "content": "独饮灞上亭，寒山青门外。长云骤落日，桑枣寂已晦。古人驱驰者，宿此凡几代。佐邑由东南，岂不知进退。吾宗秉全璞，楚得璆琳最。茅山就一征，柏署起三载。道契非物理，神交无留碍。知我沧溟心，脱略腐儒辈。孟冬銮舆出，阳谷群臣会。半夜驰道喧，五侯拥轩盖。是时燕齐客，献术蓬瀛内。甚悦我皇心，得与王母对。贱臣欲干谒，稽首期殒碎。哲弟感我情，问易穷否泰。良马足尚踠，宝刀光未淬。昨闻羽书飞，兵气连朔塞。诸将多失律，庙堂始追悔。安能召书生，愿得论要害。戎夷非草木，侵逐使狼狈。虽有屠城功，亦有降虏辈。兵粮如山积，恩泽如雨霈。羸卒不可兴，碛地无足爱。若用匹夫策，坐令军围溃。不费黄金资，宁求白璧赉。明主忧既远，边事亦可大。荷宠务推诚，离言深慷慨。霜摇直指草，烛引明光珮。公论日夕阻，朝廷蹉跎会。孤城海门月，万里流光带。不应百尺松，空老钟山霭。"
  },
  {
    "title": "就道士问周易参同契",
    "author": "王昌龄",
    "dynasty": "唐代",
    "content": "仙人骑白鹿，发短耳何长。时余采菖蒲，忽见嵩之阳。稽首求丹经，乃出怀中方。披读了不悟，归来问嵇康。嗟余无道骨，发我入太行。"
  },
  {
    "title": "相和歌辞。采莲曲三首",
    "author": "王昌龄",
    "dynasty": "唐代",
    "content": "吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。越女作桂舟，还将桂为楫。湖上水渺漫，清江初可涉。摘取芙蓉花，莫摘芙蓉叶。将归问夫婿，颜色何如妾。"
  },
  {
    "title": "送东林廉上人归庐山",
    "author": "王昌龄",
    "dynasty": "唐代",
    "content": "石溪流已乱，苔径人渐微。日暮东林下，山僧还独归。昔为庐峰意，况与远公违。道性深寂寞，世情多是非。会寻名山去，岂复望清辉。"
  },
  {
    "title": "少年行二首·其一",
    "author": "王昌龄",
    "dynasty": "唐代",
    "content": "西陵侠年少，送客过长亭。青槐夹两路，白马如流星。闻道羽书急，单于寇井陉。气高轻赴难，谁顾燕山铭。"
  },
  {
    "title": "送十五舅",
    "author": "王昌龄",
    "dynasty": "唐代",
    "content": "深林秋水近日空，归棹演漾清阴中。夕浦离觞意何已，草根寒露悲鸣虫。"
  },
  {
    "title": "万岁楼",
    "author": "王昌龄",
    "dynasty": "唐代",
    "content": "江上巍巍万岁楼，不知经历几千秋。年年喜见山长在，日日悲看水独流。猿狖何曾离暮岭，鸬鹚空自泛寒洲。谁堪登望云烟里，向晚茫茫发旅愁。"
  },
  {
    "title": "初日",
    "author": "王昌龄",
    "dynasty": "唐代",
    "content": "初日净金闺，先照床前暖。斜光入罗幕，稍稍亲丝管。云发不能梳，杨花更吹满。"
  },
  {
    "title": "送胡大",
    "author": "王昌龄",
    "dynasty": "唐代",
    "content": "荆门不堪别，况乃潇湘秋。何处遥望君，江边明月楼。"
  },
  {
    "title": "别辛渐",
    "author": "王昌龄",
    "dynasty": "唐代",
    "content": "别馆萧条风雨寒，扁舟月色渡江看。酒酣不识关西道，却望春江云尚残。"
  },
  {
    "title": "送谭八之桂林",
    "author": "王昌龄",
    "dynasty": "唐代",
    "content": "客心仍在楚，江馆复临湘。别意猿鸟外，天寒桂水长。"
  },
  {
    "title": "送任五之桂林",
    "author": "王昌龄",
    "dynasty": "唐代",
    "content": "楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。"
  },
  {
    "title": "录自《文镜秘府论》",
    "author": "王昌龄",
    "dynasty": "唐代",
    "content": "与君远相知，不道云海深。《寄欢州》得罪由己招，本性易然诺。《见谴至伊水》黄叶乱秋雨，空斋愁暮心。《客舍秋霖呈席姨父》通经彼上人，无迹任勤苦。《题上人房》枫桥延海岸，客帆归富春。《送邬贲觐省江东》陵薮寒苍茫，登城遂怀古。《登城怀古》河口饯南客，进帆清江水。《送别》迁客又相送，风悲蝉更号。微雨随云收，蒙蒙傍山去。日夕辨灵药，空山松桂香。墟落有怀县，长烟溪树边。青桂花未吐，江中独鸣琴。还家望炎海，楚叶下秋水。[注：此送友人之安南。]"
  },
  {
    "title": "寄穆侍御出幽州",
    "author": "王昌龄",
    "dynasty": "唐代",
    "content": "一从恩谴度潇湘，塞北江南万里长。莫道蓟门书信少，雁飞犹得到衡阳。"
  },
  {
    "title": "留别司马太守",
    "author": "王昌龄",
    "dynasty": "唐代",
    "content": "辰阳太守念王孙，远谪沅溪何可论。黄鹤青云当一举，明珠吐著报君恩。"
  },
  {
    "title": "同王维集青龙寺昙壁上人兄院五韵",
    "author": "王昌龄",
    "dynasty": "唐代",
    "content": "本来清净所，竹树引幽阴。檐外含山翠，人间出世心。圆通无有象，圣境不能侵。真是吾兄法，何妨友弟深。天香自然会，灵异识钟音。"
  },
  {
    "title": "送人归江夏",
    "author": "王昌龄",
    "dynasty": "唐代",
    "content": "寒江绿水楚云深，莫道离忧迁远心。晓夕双帆归鄂渚，愁将孤月梦中寻。"
  },
  {
    "title": "击磬老人",
    "author": "王昌龄",
    "dynasty": "唐代",
    "content": "双峰褐衣久，一磬白眉长。谁识野人意，徒看春草芳。"
  },
  {
    "title": "题僧房",
    "author": "王昌龄",
    "dynasty": "唐代",
    "content": "棕榈花满院，苔藓入闲房。彼此名言绝，空中闻异香。"
  },
  {
    "title": "题灞池二首",
    "author": "王昌龄",
    "dynasty": "唐代",
    "content": "腰镰欲何之，东园刈秋韭。世事不复论，悲歌和樵叟。开门望长川，薄暮见渔者。借问白头翁，垂纶几年也。"
  },
  {
    "title": "客广陵",
    "author": "王昌龄",
    "dynasty": "唐代",
    "content": "楼头广陵近，九月在南徐。秋色明海县，寒烟生里闾。夜帆归楚客，昨日度江书。为问易名叟，垂纶不见鱼。"
  },
  {
    "title": "送裴图南",
    "author": "王昌龄",
    "dynasty": "唐代",
    "content": "黄河渡头归问津，离家几日茱萸新。漫道闺中飞破镜，犹看陌上别行人。"
  },
  {
    "title": "寄是正字",
    "author": "王昌龄",
    "dynasty": "唐代",
    "content": "正字芸香阁，经过宛如昨。幽人竹桑园，归卧寂无喧。高鸟能择木，羝羊漫触藩。物情今已见，从此欲无言。[一作孟浩然诗]"
  },
  {
    "title": "留别郭八",
    "author": "王昌龄",
    "dynasty": "唐代",
    "content": "长亭驻马未能前，井邑苍茫含暮烟。醉别何须更惆怅，回头不语但垂鞭。"
  },
  {
    "title": "西江寄越弟",
    "author": "王昌龄",
    "dynasty": "唐代",
    "content": "南浦逢君岭外还，沅溪更远洞庭山。尧时恩泽如春雨，梦里相逢同入关。"
  },
  {
    "title": "梁苑",
    "author": "王昌龄",
    "dynasty": "唐代",
    "content": "梁园秋竹古时烟，城外风悲欲暮天。万乘旌旗何处在，平台宾客有谁怜。"
  },
  {
    "title": "别李浦之京",
    "author": "王昌龄",
    "dynasty": "唐代",
    "content": "故园今在灞陵西，江畔逢君醉不迷。小弟邻庄尚渔猎，一封书寄数行啼。"
  },
  {
    "title": "留别岑参兄弟",
    "author": "王昌龄",
    "dynasty": "唐代",
    "content": "江城建业楼，山尽沧海头。副职守兹县，东南棹孤舟。长安故人宅，秣马经前秋。便以风雪暮，还为纵饮留。貂蝉七叶贵，鸿鹄万里游。何必念钟鼎，所在烹肥牛。为君啸一曲，且莫弹箜篌。徒见枯者艳，谁言直如钩。岑家双琼树，腾光难为俦。谁言青门悲，俯期吴山幽。日西石门峤，月吐金陵洲。追随探灵怪，岂不骄王侯。"
  },
  {
    "title": "河上老人歌（一作河上歌）",
    "author": "王昌龄",
    "dynasty": "唐代",
    "content": "河上老人坐古槎，合丹只用青莲花。至今八十如四十，口道沧溟是我家。"
  },
  {
    "title": "独游",
    "author": "王昌龄",
    "dynasty": "唐代",
    "content": "林卧情每闲，独游景常晏。时从灞陵下，垂钓往南涧。手携双鲤鱼，目送千里雁。悟彼飞有适，知此罹忧患。放之清冷泉，因得省疏慢。永怀青岑客，回首白云间。神超物无违，岂系名与宦。"
  },
  {
    "title": "杂兴",
    "author": "王昌龄",
    "dynasty": "唐代",
    "content": "握中铜匕首，粉锉楚山铁。义士频报雠，杀人不曾缺。可悲燕丹事，终被狼虎灭。一举无两全，荆轲遂为血。诚知匹夫勇，何取万人杰。无道吞诸侯，坐见九州裂。"
  },
  {
    "title": "送刘十五之郡",
    "author": "王昌龄",
    "dynasty": "唐代",
    "content": "平明江雾寒，客马江上发。扁舟事洛阳，窅窅含楚月。"
  },
  {
    "title": "送李十五",
    "author": "王昌龄",
    "dynasty": "唐代",
    "content": "怨别秦楚深，江中秋云起。天长杳无隔，月影在寒水。"
  },
  {
    "title": "悲哉行",
    "author": "王昌龄",
    "dynasty": "唐代",
    "content": "勿听白头吟，人间易忧怨。若非沧浪子，安得从所愿。北上太行山，临风阅吹万。长云数千里，倏忽还肤寸。观其微灭时，精意莫能论。百年不容息，是处生意蔓。始悟海上人，辞君永飞遁。"
  },
  {
    "title": "送朱越",
    "author": "王昌龄",
    "dynasty": "唐代",
    "content": "远别舟中蒋山暮，君行举首燕城路。蓟门秋月隐黄云，期向金陵醉江树。"
  },
  {
    "title": "和振上人秋夜怀士会",
    "author": "王昌龄",
    "dynasty": "唐代",
    "content": "白露伤草木，山风吹夜寒。遥林梦亲友，高兴发云端。郭外秋声急，城边月色残。瑶琴多远思，更为客中弹。"
  },
  {
    "title": "相和歌辞。放歌行",
    "author": "王昌龄",
    "dynasty": "唐代",
    "content": "南渡洛阳津，西望十二楼。明堂坐天子，月朔朝诸侯。清乐动千门，皇风被九州。庆云从东来，泱漭抱日流。升平贵论道，文墨将何求。有诏征草泽，微臣献谋猷。冠冕如星罗，拜揖曹与周。望尘非吾事，入赋且迟留。幸蒙国士识，因脱负薪裘。今者放歌行，以慰梁父愁。但营数斗禄，奉养毋丰羞。若得金膏遂，飞云亦可俦。"
  },
  {
    "title": "送刘昚虚归取宏词解",
    "author": "王昌龄",
    "dynasty": "唐代",
    "content": "太清闻海鹤，游子引乡眄。声随羽仪远，势与归云便。青桂春再荣，白云暮来变。迁飞在礼仪，岂复泪如霰。"
  },
  {
    "title": "江上闻笛",
    "author": "王昌龄",
    "dynasty": "唐代",
    "content": "横笛怨江月，扁舟何处寻。声长楚山外，曲绕胡关深。相去万馀里，遥传此夜心。寥寥浦溆寒，响尽惟幽林。不知谁家子，复奏邯郸音。水客皆拥棹，空霜遂盈襟。羸马望北走，迁人悲越吟。何当边草白，旌节陇城阴。"
  },
  {
    "title": "萧驸马宅花烛",
    "author": "王昌龄",
    "dynasty": "唐代",
    "content": "青鸾飞入合欢宫，紫凤衔花出禁中。可怜今夜千门里，银汉星回一道通。"
  },
  {
    "title": "香积寺礼拜万回平等二圣僧塔",
    "author": "王昌龄",
    "dynasty": "唐代",
    "content": "真无御化来，借有乘化归。如彼双塔内，孰能知是非。愚也骇苍生，圣哉为帝师。当为时世出，不由天地资。万回主此方，平等性无违。今我一礼心，亿劫同不移。肃肃松柏下，诸天来有时。"
  },
  {
    "title": "灞上闲居",
    "author": "王昌龄",
    "dynasty": "唐代",
    "content": "鸿都有归客，偃卧滋阳村。轩冕无枉顾，清川照我门。空林网夕阳，寒鸟赴荒园。廓落时得意，怀哉莫与言。庭前有孤鹤，欲啄常翩翻。为我衔素书，吊彼颜与原。二君既不朽，所以慰其魂。"
  },
  {
    "title": "失题",
    "author": "王昌龄",
    "dynasty": "唐代",
    "content": "奸雄乃得志，遂使群心摇。赤风荡中原，烈火无遗巢。一人计不用，万里空萧条。"
  },
  {
    "title": "赠宇文中丞（本畅当诗）",
    "author": "王昌龄",
    "dynasty": "唐代",
    "content": "仆本濩落人，辱当州郡使。量力颇及早，谢归今即已。萧萧若凌虚，衿带顷消靡。车服卒然来，涔阳作游子。郁郁寡开颜，默默独行李。忽逢平生友，一笑方在此。秋清宁风日，楚思浩云水。为语弋林者，冥冥鸿远矣。"
  },
  {
    "title": "小池",
    "author": "杨万里",
    "dynasty": "宋代",
    "content": "泉眼无声惜细流，树阴照水爱晴柔。小荷才露尖尖角，早有蜻蜓立上头。"
  },
  {
    "title": "晓出净慈寺送林子方",
    "author": "杨万里",
    "dynasty": "宋代",
    "content": "毕竟西湖六月中，风光不与四时同。接天莲叶无穷碧，映日荷花别样红。"
  },
  {
    "title": "宿新市徐公店",
    "author": "杨万里",
    "dynasty": "宋代",
    "content": "篱落疏疏一径深，树头新绿未成阴。儿童急走追黄蝶，飞入菜花无处寻。"
  },
  {
    "title": "过松源晨炊漆公店",
    "author": "杨万里",
    "dynasty": "宋代",
    "content": "莫言下岭便无难，赚得行人错喜欢。政入万山围子里，一山放出一山拦。"
  },
  {
    "title": "稚子弄冰",
    "author": "杨万里",
    "dynasty": "宋代",
    "content": "稚子金盆脱晓冰，彩丝穿取当银钲。敲成玉磬穿林响，忽作玻璃碎地声。"
  },
  {
    "title": "舟过安仁",
    "author": "杨万里",
    "dynasty": "宋代",
    "content": "一叶渔船两小童，收篙停棹坐船中。怪生无雨都张伞，不是遮头是使风。"
  },
  {
    "title": "闲居初夏午睡起·其一",
    "author": "杨万里",
    "dynasty": "宋代",
    "content": "梅子留酸软齿牙，芭蕉分绿与窗纱。日长睡起无情思，闲看儿童捉柳花。"
  },
  {
    "title": "夏夜追凉",
    "author": "杨万里",
    "dynasty": "宋代",
    "content": "夜热依然午热同，开门小立月明中。竹深树密虫鸣处，时有微凉不是风。"
  },
  {
    "title": "秋凉晚步",
    "author": "杨万里",
    "dynasty": "宋代",
    "content": "秋气堪悲未必然，轻寒正是可人天。绿池落尽红蕖却，荷叶犹开最小钱。"
  },
  {
    "title": "新柳",
    "author": "杨万里",
    "dynasty": "宋代",
    "content": "柳条百尺拂银塘，且莫深青只浅黄。未必柳条能蘸水，水中柳影引他长。"
  },
  {
    "title": "桑茶坑道中",
    "author": "杨万里",
    "dynasty": "宋代",
    "content": "晴明风日雨干时，草满花堤水满溪。童子柳阴眠正着，一牛吃过柳阴西。"
  },
  {
    "title": "小雨",
    "author": "杨万里",
    "dynasty": "宋代",
    "content": "雨来细细复疏疏，纵不能多不肯无。似妒诗人山入眼，千峰故隔一帘珠。"
  },
  {
    "title": "初秋行圃",
    "author": "杨万里",
    "dynasty": "宋代",
    "content": "落日无情最有情，遍催万树暮蝉鸣。听来咫尺无寻处，寻到旁边却不声。"
  },
  {
    "title": "闲居初夏午睡起·其二",
    "author": "杨万里",
    "dynasty": "宋代",
    "content": "松阴一架半弓苔，偶欲看书又懒开。戏掬清泉洒蕉叶，儿童误认雨声来。"
  },
  {
    "title": "悯农",
    "author": "杨万里",
    "dynasty": "宋代",
    "content": "稻云不雨不多黄，荞麦空花早着霜。已分忍饥度残岁，更堪岁里闰添长。"
  },
  {
    "title": "雪后晚晴四山皆青惟东山全白赋最爱东山晴后雪二绝句",
    "author": "杨万里",
    "dynasty": "宋代",
    "content": "只知逐胜忽忘寒，小立春风夕照间。最爱东山晴后雪，软红光里涌银山。群山雪不到新晴，多作泥融少作冰。最爱东山晴后雪，却愁宜看不宜登。"
  },
  {
    "title": "昭君怨·咏荷上雨",
    "author": "杨万里",
    "dynasty": "宋代",
    "content": "午梦扁舟花底，香满西湖烟水。急雨打篷声，梦初惊。却是池荷跳雨，散了真珠还聚。聚作水银窝，泻清波。 "
  },
  {
    "title": "三江小渡",
    "author": "杨万里",
    "dynasty": "宋代",
    "content": "溪水将桥不复回，小舟犹倚短篙开。交情得似山溪渡，不管风波去又来。"
  },
  {
    "title": "插秧歌",
    "author": "杨万里",
    "dynasty": "宋代",
    "content": "田夫抛秧田妇接，小儿拔秧大儿插。笠是兜鍪蓑是甲，雨从头上湿到胛。唤渠朝餐歇半霎，低头折腰只不答。秧根未牢莳未匝，照管鹅儿与雏鸭。"
  },
  {
    "title": "腊前月季",
    "author": "杨万里",
    "dynasty": "宋代",
    "content": "只道花无十日红，此花无日不春风。一尖已剥胭脂笔，四破犹包翡翠茸。别有香超桃李外，更同梅斗雪霜中。折来喜作新年看，忘却今晨是季冬。"
  },
  {
    "title": "晓行望云山",
    "author": "杨万里",
    "dynasty": "宋代",
    "content": "霁天欲晓未明间，满目奇峰总可观。却有一峰忽然长，方知不动是真山。"
  },
  {
    "title": "宿灵鹫禅寺",
    "author": "杨万里",
    "dynasty": "宋代",
    "content": "初疑夜雨忽朝晴，乃是山泉终夜鸣。流到前溪无半语，在山做得许多声。"
  },
  {
    "title": "初入淮河四绝句·其三",
    "author": "杨万里",
    "dynasty": "宋代",
    "content": "两岸舟船各背驰，波痕交涉亦难为。只余鸥鹭无拘管，北去南来自在飞。"
  },
  {
    "title": "宿池州齐山寺即杜牧之九日登高处",
    "author": "杨万里",
    "dynasty": "宋代",
    "content": "我来秋浦正逢秋，梦里重来似旧游。风月不供诗酒债，江山长管古今愁。谪仙狂饮颠吟寺，小杜倡情冶思楼。问着州民浑不识，齐山依旧俯寒流。"
  },
  {
    "title": "初入淮河四绝句",
    "author": "杨万里",
    "dynasty": "宋代",
    "content": "船离洪泽岸头沙，人到淮河意不佳。何必桑乾方是远，中流以北即天涯！刘岳张韩宣国威，赵张二相筑皇基。长淮咫尺分南北，泪湿秋风欲怨谁？两岸舟船各背驰，波浪交涉亦难为。只余鸥鹭无拘管，北去南来自在飞。中原父老莫空谈，逢着王人诉不堪。却是归鸿不能语，一年一度到江南。"
  },
  {
    "title": "八月十二日夜诚斋望月",
    "author": "杨万里",
    "dynasty": "宋代",
    "content": "才近中秋月已清，鸦青幕挂一团冰。忽然觉得今宵月，元不黏天独自行。"
  },
  {
    "title": "舟过谢潭三首·其三",
    "author": "杨万里",
    "dynasty": "宋代",
    "content": "碧酒时倾一两杯，船门才闭又还开。好山万皱无人见，都被斜阳拈出来。"
  },
  {
    "title": "好事近·七月十三日夜登万花川谷望月作",
    "author": "杨万里",
    "dynasty": "宋代",
    "content": "月未到诚斋，先到万花川谷。不是诚斋无月，隔一林修竹。如今才是十三夜，月色已如玉。未是秋光奇绝，看十五十六。"
  },
  {
    "title": "泊平江百花洲",
    "author": "杨万里",
    "dynasty": "宋代",
    "content": "吴中好处是苏州，却为王程得胜游。半世三江五湖棹，十年四泊百花洲。岸傍杨柳都相识，眼底云山苦见留。莫怨孤舟无定处，此身自是一孤舟。"
  },
  {
    "title": "大司成颜几圣率同舍招游裴园·其七",
    "author": "杨万里",
    "dynasty": "宋代",
    "content": "城中担上买莲房，未抵西湖泛野航。旋折荷花剥莲子，露为风味月为香。"
  },
  {
    "title": "春晴怀故园海棠二首",
    "author": "杨万里",
    "dynasty": "宋代",
    "content": "故园今日海棠开，梦入江西锦绣堆。万物皆春人独老，一年过社燕方回。似青似白天浓淡，欲堕还飞絮往来。无那风光餐不得，遣诗招入翠琼杯。竹边台榭水边亭，不要人随只独行。乍暖柳条无气力，淡晴花影不分明。一番过雨来幽径，无数新禽有喜声。只欠翠纱红映肉，两年寒食负先生。"
  },
  {
    "title": "昭君怨·赋松上鸥",
    "author": "杨万里",
    "dynasty": "宋代",
    "content": "晚饮诚斋，忽有一鸥来泊松上，已而复去，感而赋之。偶听松梢扑鹿，知是沙鸥来宿。稚子莫喧哗，恐惊他。俄倾忽然飞去，飞去不知何处？我已乞归休，报沙鸥。"
  },
  {
    "title": "舟过谢潭三首·其二",
    "author": "杨万里",
    "dynasty": "宋代",
    "content": "夹江百里没人家，最苦江流曲更斜。岭草已青今岁叶，岸芦犹白去年花。"
  },
  {
    "title": "读元白长庆二集诗",
    "author": "杨万里",
    "dynasty": "宋代",
    "content": "读遍元诗与白诗，一生少傅重微之。再三不晓渠何意，半是交情半是私。"
  },
  {
    "title": "月子弯弯照九州",
    "author": "杨万里",
    "dynasty": "宋代",
    "content": "月子弯弯照九州，几家欢乐几家愁。愁杀人来关月事，得休休处且休休。"
  },
  {
    "title": "舟过谢潭三首·其一",
    "author": "杨万里",
    "dynasty": "宋代",
    "content": "风头才北忽成南，转眼黄田到谢潭。仿佛一峰船外影，褰帏急看紫巉岩。"
  },
  {
    "title": "寒食上冢",
    "author": "杨万里",
    "dynasty": "宋代",
    "content": "迳直夫何细！桥危可免扶？远山枫外淡，破屋麦边孤。宿草春风又，新阡去岁无。梨花自寒食，时节只愁予。"
  },
  {
    "title": "桂源铺",
    "author": "杨万里",
    "dynasty": "宋代",
    "content": "万山不许一溪奔，拦得溪声日夜喧。到得前头山脚尽，堂堂溪水出前村。"
  },
  {
    "title": "过杨村",
    "author": "杨万里",
    "dynasty": "宋代",
    "content": "石桥两畔好人烟，匹似诸村别一川。杨柳荫中新酒店，葡萄架下小渔船。红红白白花临水，碧碧黄黄麦际天。政尔清和还在道，为谁辛苦不归田？"
  },
  {
    "title": "晓出净慈送林子方二首",
    "author": "杨万里",
    "dynasty": "宋代",
    "content": "出得西湖月尚残，荷花荡里柳行间。红香世界清凉国，行了南山却北山。"
  },
  {
    "title": "二月十一日夜梦作东都早春绝句",
    "author": "杨万里",
    "dynasty": "宋代",
    "content": "道是春来早，如何未见春。小桃三四点，偏报有情人。"
  },
  {
    "title": "暮热游荷池上五首",
    "author": "杨万里",
    "dynasty": "宋代",
    "content": "也不多时便立秋，寄声残暑速拘收。瘦蝉有得许多气，吟落斜阳未肯休。"
  },
  {
    "title": "宿新市徐公店二首·其一",
    "author": "杨万里",
    "dynasty": "宋代",
    "content": "篱落疏疏一径深，树头新绿未成阴。儿童急走追黄蝶，飞入菜花无处寻。"
  },
  {
    "title": "宿新市徐公店二首其一",
    "author": "杨万里",
    "dynasty": "宋代",
    "content": "春光都在柳梢头，拣折长条插酒楼。便作在家寒食看，村歌社舞更风流。"
  },
  {
    "title": "咏桂",
    "author": "杨万里",
    "dynasty": "宋代",
    "content": "不是人间种，移从月中来。广寒香一点，吹得满山开。"
  },
  {
    "title": "过百家渡四绝句",
    "author": "杨万里",
    "dynasty": "宋代",
    "content": "出得城来事事幽，涉湘半济值渔舟。也知渔父趁鱼急，翻著春衫不裹头。园花落尽路花开，白白红红各自媒。莫道早行奇绝处，四方八面野香来。柳子祠前春已残，新晴特地著春寒。疏篱不与花为护，只为蜘蛛作网竿。一晴一雨路乾湿，半淡半浓山迭重。远草坪中见牛背，新秧疏处有人踪。"
  },
  {
    "title": "宿潮州海阳馆独夜不寐二首",
    "author": "杨万里",
    "dynasty": "宋代",
    "content": "腊前蚊子已能歌，挥去还来柰尔何。一只搅人终夕睡，此声元自不须多。"
  },
  {
    "title": "忆秦娥（初春）",
    "author": "杨万里",
    "dynasty": "宋代",
    "content": "新春早。春前十日春归了。春归了。落梅如雪，野桃红小。老夫不管春催老。只图烂醉花前倒。花前倒。儿扶归去，醒来窗晓。"
  },
  {
    "title": "南溪弄水回望山园梅花",
    "author": "杨万里",
    "dynasty": "宋代",
    "content": "梅从山上过溪来，近爱清溪远爱梅。溪水声声留我住，梅花朵朵唤人回。"
  },
  {
    "title": "下横山，滩头望金华山四首",
    "author": "杨万里",
    "dynasty": "宋代",
    "content": "山思江情不负伊，雨姿晴态总成奇。闭门觅句非诗法，只是征行自有诗。"
  },
  {
    "title": "雨後田间杂纪五首",
    "author": "杨万里",
    "dynasty": "宋代",
    "content": "田水高低各斗鸣，溪流奔放更欢声。小儿倒捻青梅朵，独立茅檐看客行。"
  },
  {
    "title": "观雪二首·其一",
    "author": "杨万里",
    "dynasty": "宋代",
    "content": "坐看深来尺许强，偏於薄暮发寒光。半空舞倦居然嬾，一点风来特地忙。落尽琼花天不惜，封它梅蕊玉无香。倩谁细橪成汤饼，换却人间烟火肠。"
  },
  {
    "title": "闷歌行十二首·其一",
    "author": "杨万里",
    "dynasty": "宋代",
    "content": "风力掀天浪打头，只须一笑不须愁。近看两日远三月，气力穷时会自休。"
  },
  {
    "title": "武陵春·因呈子西",
    "author": "杨万里",
    "dynasty": "宋代",
    "content": "长铗归乎逾十暑，不著鵕鸃冠。道是今年胜去年。特地减清欢。旧赐龙团新作崇，频啜得中寒。瘦骨如柴痛又酸。儿信问平安。"
  },
  {
    "title": "读诗",
    "author": "杨万里",
    "dynasty": "宋代",
    "content": "船中活计只诗编，读了唐诗读半山。不是老夫朝不食，半山绝句当朝餐。"
  },
  {
    "title": "入常山界二首",
    "author": "杨万里",
    "dynasty": "宋代",
    "content": "昨日愁霖今喜晴，好山夹路玉亭亭。一峰忽被云偷去，留得峥嵘半截青。"
  },
  {
    "title": "明发房溪二首",
    "author": "杨万里",
    "dynasty": "宋代",
    "content": "山路婷婷小树梅，为谁零落为谁开。多情也恨无人赏，故遣低枝拂面来。"
  },
  {
    "title": "浯溪摩崖怀古",
    "author": "杨万里",
    "dynasty": "宋代",
    "content": "湘江曾闻有浯溪，片帆今挂湘东西。上摩石崖与天齐，江头落日云凄凄。山昏雨暗哀猿啸，步入烟萝转深峭。元颜千古迹不朽，星斗蛟龙两奇妙。中兴当时颂大唐，大唐家国天为昌。妖环忽见诚非祥，土花失色急寿王。明皇父子紊大纲，从此晏朝耽色荒。天下黎庶暗罹殃，击损梧桐按霓裳。谁知鼙鼓动渔阳？肃宗灵武何仓皇？回来张后年初芳，前杨后李真匪良。养以天下理所常，胡为南内成凄凉。三千宫女为谁妆？空遗两鬓愁秋霜。千载父子堪悲伤，修身齐家肇明皇。后来历历事愈彰，源流有自咎谁当。岂惟当时留锦囊，至今人说马嵬坡下尘土香。"
  },
  {
    "title": "南溪早春",
    "author": "杨万里",
    "dynasty": "宋代",
    "content": "还家五度见春容，长被春容恼病翁。高柳下来垂处绿，小桃上去末梢红。卷帘亭馆酣酣日，放杖溪山款款风。更入新年足新雨，去年未当好时丰。"
  },
  {
    "title": "望谢家青山太白墓二首",
    "author": "杨万里",
    "dynasty": "宋代",
    "content": "阿眺青山自一村，州民岁岁与招魂。六朝陵墓今安在，只有诗仙月下坟。"
  },
  {
    "title": "晚风二首·其二",
    "author": "杨万里",
    "dynasty": "宋代",
    "content": "晚风不许鉴清漪，却许重帘到地垂。平野无山遮落日，西窗红到月来时。"
  },
  {
    "title": "雪冻未解散策郡圃",
    "author": "杨万里",
    "dynasty": "宋代",
    "content": "积雪偏工霁後凝，不妨冷极不妨清。静闻檐滴元无雨，倒挂冰牙未怕晴。独往独来银粟地，一行一步玉沙声。圃中散策饶君强，敢犯霜风上古城。"
  },
  {
    "title": "过上湖岭望招贤江南北山",
    "author": "杨万里",
    "dynasty": "宋代",
    "content": "岭下看山似伏涛，见人上岭旋争豪。一登一陟一回顾，我脚高时他更高。"
  },
  {
    "title": "过扬子江二首·其一",
    "author": "杨万里",
    "dynasty": "宋代",
    "content": "只有清霜冻太空，更无半点荻花风。天开云雾东南碧，日射波涛上下红。千载英雄鸿去外，六朝形胜雪晴中。携瓶自汲江心水，要试煎茶第一功。"
  },
  {
    "title": "疑露堂前紫薇花两株，每自五月盛开，九月乃衰",
    "author": "杨万里",
    "dynasty": "宋代",
    "content": "似痴如醉弱还佳，露压风欺分外斜。谁道花无常百日，紫薇长放半年花。"
  },
  {
    "title": "听雨",
    "author": "杨万里",
    "dynasty": "宋代",
    "content": "归舟昔岁宿严陵，雨打疏篷听到明。昨夜茅檐疏雨作，梦中唤作打篷声。"
  },
  {
    "title": "过松源晨炊漆公店六首·其二",
    "author": "杨万里",
    "dynasty": "宋代",
    "content": "山北溪声一路迎，山南溪响送人行。也知流向金陵去，若过金陵莫寄声。"
  },
  {
    "title": "秋山二首",
    "author": "杨万里",
    "dynasty": "宋代",
    "content": "乌臼平生老染工，错将铁皂作猩红。小枫一夜偷天酒，却倩孤松掩醉容。"
  },
  {
    "title": "过松源晨炊漆公店六首·其三",
    "author": "杨万里",
    "dynasty": "宋代",
    "content": "后山勒水向东驰，却被前山勒向西。道是水柔无性气，急声声怒慢声悲。"
  },
  {
    "title": "中秋前二夕钓雪舟中静坐二首",
    "author": "杨万里",
    "dynasty": "宋代",
    "content": "月到南窗小半扉，无灯始觉室生辉。人间何处冰壶是？身在冰壶却道非。"
  },
  {
    "title": "春日六绝句",
    "author": "杨万里",
    "dynasty": "宋代",
    "content": "雾气因山见，波痕到岸消。诗人元自懒，物色故相撩。"
  },
  {
    "title": "秋山秋雨蚤作有叹",
    "author": "杨万里",
    "dynasty": "宋代",
    "content": "梧叶新黄柿叶红，更兼乌桕与丹枫。只言山色秋萧索，绣出西湖三四峰。"
  },
  {
    "title": "红玫瑰",
    "author": "杨万里",
    "dynasty": "宋代",
    "content": "非关月季姓名同，不与蔷薇谱谍通。接叶连枝千万绿，一花两色浅深红。风流各自燕支格，雨露何私造化功。别有国香收不得，诗人熏入水沉中。"
  },
  {
    "title": "庚子正月五日晓过大皋渡二首",
    "author": "杨万里",
    "dynasty": "宋代",
    "content": "雾外江山看不真，只凭鸡犬认前村。渡船满板霜如雪，印我青鞋第一痕。"
  },
  {
    "title": "水仙花四首",
    "author": "杨万里",
    "dynasty": "宋代",
    "content": "韵绝香仍绝，花清月未清。天仙不行地，且借水为名。"
  },
  {
    "title": "类试所戏集杜句跋杜诗呈监试谢昌国察院",
    "author": "杨万里",
    "dynasty": "宋代",
    "content": "有客有客字子美，日籴太仓五升米。锦官城西生事微，尽醉江头夜不归。青山落日江湖白，嗜酒酣歌拓金戟。语不惊人死不休，万草千花动凝碧。穉子敲针作钓钩，老夫乘兴欲东流。巡檐索共梅花笑，还如何逊在杨州。老去诗篇浑漫与，蛱蝶飞来黄鹂语。往时文采动人主，来如雷霆收震怒。一夜水高数尺强，濯足洞庭望八荒。阊阖晴开映荡荡，安得仙人九节杖。君不见西汉杜陵老，脱身事幽讨，下笔如有神？汝与山东李白好，儒术於我何有哉？愿吹野水添金杯，焉知饿死填沟岳。如何不饮令心哀，名垂万古知何用，万牛回首丘山重。"
  },
  {
    "title": "初入淮河四绝句 其四",
    "author": "杨万里",
    "dynasty": "宋代",
    "content": "中原父老莫空谈，逢著王人诉不堪。却是归鸿不能语，一年一度到江南。"
  },
  {
    "title": "和渊明归去来兮辞",
    "author": "杨万里",
    "dynasty": "宋代",
    "content": "归去来兮，平生怀归今得归。有未归而不怿，岂当怿而更悲。愧一陶之不若，庶二疏兮可追。肖令威之归辽，喟物是而人非。捐水苍兮今佩，反芰制兮昨衣。恋岂谖夫太紫，分敢踰于少微。如鹿得草，望绿斯奔。如鹤出笼，岂复入门。屦虽未得，而趾故存。谓予不信，有如泰樽。月喜予之言归，隤清晖而照颜。山喜予以出迎，相劳苦其平安。江喜予而舞波，击碎雪于云关。纷邻曲之老稚，羌堵墙以来观。沸里巷之犬鸡，亦喜翁之蚤还。惊鬓髯之两霜，尚赳赳而桓桓。归去来兮，半天下以倦游。饥予驱而予出，奚俟饱而无求。观一箪之屡空，躬自乐而人忧。暨一区之草玄，娱羲画与箕畴。岂慕胥靡，济川作舟。矧先人之敝庐，有一壑兮一丘。后千寻兮茂林，前十里兮清流。耿靡羡而载营，蹇何骛而不休。已矣乎！用舍匪吾，行止匪时。何至啜醨如渔父，何必乎誓墓兮如羲之。吾行可枉涂，吾止可预期。应耘耔而端委，犹端委而耘籽。对天地而一哂，酢风光以千诗。抵槁茎与朽壳，岂复从詹尹而决疑。"
  },
  {
    "title": "过松源晨炊漆公店六首·其六",
    "author": "杨万里",
    "dynasty": "宋代",
    "content": "正是行人肠断时，子规得得向人啼。若能泪得居人脸，始信春愁总为伊。"
  },
  {
    "title": "戏笔",
    "author": "杨万里",
    "dynasty": "宋代",
    "content": "野菊荒苔各铸钱，金黄铜绿两争妍；天公支予穷诗客，只买清愁不买田。"
  },
  {
    "title": "都下无忧馆小楼春尽旅怀二首",
    "author": "杨万里",
    "dynasty": "宋代",
    "content": "病眼逢书不敢开，春泥谢容亦无来。更无短计销长日，且绕栏干一百回。不关老去愿春迟，只恨春归我未归。最是杨花欺客子，向人一一作西飞。"
  },
  {
    "title": "寄题喻叔奇国傅郎中园亭二十六咏海棠坞",
    "author": "杨万里",
    "dynasty": "宋代",
    "content": "细雨初怜湿翠裳，新晴特地试红妆。无人会得东风意，春色都将付海棠。"
  },
  {
    "title": "春晓三首",
    "author": "杨万里",
    "dynasty": "宋代",
    "content": "一年生活是三春，二月春光尽十分。不必开窗索花笑，窗隔花影也欣欣。"
  },
  {
    "title": "归去来兮引",
    "author": "杨万里",
    "dynasty": "宋代",
    "content": "　　侬家贫甚诉长饥。幼稚满庭闱。正坐瓶无储粟，漫求为吏东西。　　偶然彭泽近邻圻。公秫滑流匙。葛巾劝我求为酒，黄菊怨，冷落东篱。五斗折腰，谁能许事，归去来兮。　　老圃半榛茨。山田欲蒺藜。念心为形役又奚悲。独惆怅前迷。不谏後方追。觉今来是了，觉昨来非。扁舟轻扬破朝霏。风细漫吹衣。试问征夫前路，晨光小，恨熹微。乃瞻衡宇载奔弛。迎候满荆扉。已荒三径存松菊，喜诸幼，入室相携。有酒盈尊，引觞自酌，庭树遣颜怡。　　容膝易安栖。南窗寄傲睨。更小园日涉趣尤奇。尽虽设柴门，长是闭斜晖。纵遐观矫首，短策扶持。浮云出岫岂心思。鸟倦亦归飞。翳翳流光将入，孤松抚处凄其。息交绝友堑山溪。世与我相违。驾言复出何求者，旷千载，今欲从谁。亲戚笑谈，琴书觞咏，莫遣俗人知。邂逅又春熙。农人欲载菑。告西畴有事要耘耔。容老子舟车，取意任委蛇。历崎岖窈窕，丘壑随宜。　　欣欣花木向荣滋。泉水始流澌。万物得时如许，此生休笑吾衰。寓形宇内几何时。岂问去留为。委心任运无多虑，顾皇皇，将欲何之。大化中间，乘流归尽，喜惧莫随伊。　　富贵本危机。云乡不可期。趁良辰，孤往恣游嬉。独临水登山，舒啸更哦诗。除乐天知命，了复奚疑。"
  },
  {
    "title": "明发西馆晨炊蔼冈四首",
    "author": "杨万里",
    "dynasty": "宋代",
    "content": "何须名苑看春风，一路山花不负侬。日日锦江呈锦檨，清溪倒照映山红。"
  },
  {
    "title": "秋雨叹十解·其一",
    "author": "杨万里",
    "dynasty": "宋代",
    "content": "雨入秋宵滴到明，不知有意复无情。若言不搅愁人梦，为许千千万万声。"
  },
  {
    "title": "三花斛三首右兰花",
    "author": "杨万里",
    "dynasty": "宋代",
    "content": "雪径偷开浅碧花，冰根乱吐小红芽。生无桃李春风面，名在山林处士家。政坐国香到朝市，不容霜节老云霞。江蓠圃蕙非吾耦，付与骚人定等差。"
  },
  {
    "title": "行路难五首",
    "author": "杨万里",
    "dynasty": "宋代",
    "content": "长门陈阿娇，却要一生金屋贮娇饶。长信班婕妤，却要一生纨扇从玉车。妾心秪作专房地，别人亦有承恩意。妾心不肯著别人，君心还肯如妾心。春风秋月浑不管，花落花开空自怨。千秋万岁一笑休，月明空照古人愁。"
  },
  {
    "title": "又自赞",
    "author": "杨万里",
    "dynasty": "宋代",
    "content": "江风索我吟，山月唤我饮。醉倒落花前，天地为衾枕。"
  },
  {
    "title": "晚风二首·其一",
    "author": "杨万里",
    "dynasty": "宋代",
    "content": "晚日暄温稍霁威，晚风豪横大相欺。作寒作冷何须怒？来日一霜谁不知。"
  },
  {
    "title": "重九後二日同徐克章登万花川谷，月下传觞",
    "author": "杨万里",
    "dynasty": "宋代",
    "content": "老夫渴急月更急，酒落杯中月先入。领取青天并入来，和月和天都蘸湿。天既爱酒自古传，月不解饮真浪言。举杯将月一口吞，举头见月犹在天。老夫大笑问客道，月是一团还两团。酒入诗肠风火发，月入诗肠冰雪泼。一杯未尽诗已成，诵诗向天天亦惊。焉知万古一骸骨，酌酒更吞一团月。"
  },
  {
    "title": "秋圃",
    "author": "杨万里",
    "dynasty": "宋代",
    "content": "何处秋深好，山林处士家。青霜红碧树，白露紫黄花。一熟雠频雨，朝晴祷暮霞。连霄眠不著，犹自爱新茶。"
  },
  {
    "title": "过松源晨炊漆公店六首·其四",
    "author": "杨万里",
    "dynasty": "宋代",
    "content": "日高谷底始微暄，岚翠依然透骨寒。说与行人忙底事，金鸡声里促银鞍。"
  },
  {
    "title": "夜宿东渚放歌三首",
    "author": "杨万里",
    "dynasty": "宋代",
    "content": "天公要饱诗人眼，生愁秋山太枯淡。旋裁蜀锦展吴霞，低低抹在秋山半。须臾红锦作翠纱，机头织出暮归鸦。暮鸦翠纱忽不见，只见澄江净如练。"
  },
  {
    "title": "闻莺",
    "author": "杨万里",
    "dynasty": "宋代",
    "content": "过雨溪山净，新晴花柳明。来穿雨好树，别作一家声。故欲撩诗兴，仍添怀友情。惊飞苦难见，那更绿阴成。"
  },
  {
    "title": "立春日",
    "author": "杨万里",
    "dynasty": "宋代",
    "content": "何处新春好，深山处士家。风光先著柳，日色款催花。"
  },
  {
    "title": "出师表",
    "author": "诸葛亮",
    "dynasty": "两汉",
    "content": "　　先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。　　宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理，不宜偏私，使内外异法也。　　侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下。愚以为宫中之事，事无大小，悉以咨之，然后施行，必能裨补阙漏，有所广益。　　将军向宠，性行淑均，晓畅军事，试用于昔日，先帝称之曰能，是以众议举宠为督。愚以为营中之事，悉以咨之，必能使行阵和睦，优劣得所。　　亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之信之，则汉室之隆，可计日而待也。　　臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间，尔来二十有一年矣。　　先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。　　愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。今当远离，临表涕零，不知所言。"
  },
  {
    "title": "诫子书",
    "author": "诸葛亮",
    "dynasty": "两汉",
    "content": "　　夫君子之行，静以修身，俭以养德。非淡泊无以明志，非宁静无以致远。夫学须静也，才须学也，非学无以广才，非志无以成学。淫慢则不能励精，险躁则不能治性。年与时驰，意与日去，遂成枯落，多不接世，悲守穷庐，将复何及！  "
  },
  {
    "title": "诫外甥书",
    "author": "诸葛亮",
    "dynasty": "两汉",
    "content": "　　夫志当存高远，慕先贤，绝情欲，弃凝滞，使庶几之志，揭然有所存，恻然有所感；忍屈伸，去细碎，广咨问，除嫌吝，虽有淹留，何损于美趣，何患于不济。若志不强毅，意不慷慨，徒碌碌滞于俗，默默束于情，永窜伏于凡庸，不免于下流矣！"
  },
  {
    "title": "岳阳楼记",
    "author": "范仲淹",
    "dynasty": "宋代",
    "content": "　　庆历四年春，滕子京谪守巴陵郡。越明年，政通人和，百废具兴，乃重修岳阳楼，增其旧制，刻唐贤今人诗赋于其上，属予作文以记之。(具 通：俱)　　予观夫巴陵胜状，在洞庭一湖。衔远山，吞长江，浩浩汤汤，横无际涯，朝晖夕阴，气象万千，此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎？　　若夫淫雨霏霏，连月不开，阴风怒号，浊浪排空，日星隐曜，山岳潜形，商旅不行，樯倾楫摧，薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。　　至若春和景明，波澜不惊，上下天光，一碧万顷，沙鸥翔集，锦鳞游泳，岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。　　嗟夫！予尝求古仁人之心，或异二者之为，何哉？不以物喜，不以己悲，居庙堂之高则忧其民，处江湖之远则忧其君。是进亦忧，退亦忧。然则何时而乐耶？其必曰“先天下之忧而忧，后天下之乐而乐”乎！噫！微斯人，吾谁与归？　　时六年九月十五日。"
  },
  {
    "title": "渔家傲·秋思",
    "author": "范仲淹",
    "dynasty": "宋代",
    "content": "塞下秋来风景异，衡阳雁去无留意。四面边声连角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。"
  },
  {
    "title": "苏幕遮·怀旧",
    "author": "范仲淹",
    "dynasty": "宋代",
    "content": "碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。"
  },
  {
    "title": "江上渔者",
    "author": "范仲淹",
    "dynasty": "宋代",
    "content": "江上往来人，但爱鲈鱼美。君看一叶舟，出没风波里。"
  },
  {
    "title": "御街行·秋日怀旧",
    "author": "范仲淹",
    "dynasty": "宋代",
    "content": "纷纷坠叶飘香砌。夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉，酒未到，先成泪。残灯明灭枕头欹，谙尽孤眠滋味。都来此事，眉间心上，无计相回避。"
  },
  {
    "title": "剔银灯·与欧阳公席上分题",
    "author": "范仲淹",
    "dynasty": "宋代",
    "content": "昨夜因看蜀志，笑曹操孙权刘备。用尽机关，徒劳心力，只得三分天地。屈指细寻思，争如共、刘伶一醉？人世都无百岁。少痴騃、老成尪悴。只有中间，些子少年，忍把浮名牵系？一品与千金，问白发、如何回避？"
  },
  {
    "title": "严先生祠堂记",
    "author": "范仲淹",
    "dynasty": "宋代",
    "content": "　　先生，汉光武之故人也。相尚以道。及帝握《赤符》，乘六龙，得圣人之时，臣妾亿兆，天下孰加焉？惟先生以节高之。既而动星象，归江湖，得圣人之清。泥涂轩冕，天下孰加焉？惟光武以礼下之。　　在《蛊》之上九，众方有为，而独“不事王侯，高尚其事”，先生以之。在《屯》之初九，阳德方亨，而能“以贵下贱，大得民也”，光武以之。盖先生之心，出乎日月之上；光武之量，包乎天地之外。微先生，不能成光武之大，微光武，岂能遂先生之高哉？而使贪夫廉，懦夫立，是大有功于名教也。　　仲淹来守是邦，始构堂而奠焉，乃复为其后者四家，以奉祠事。又从而歌曰∶“云山苍苍，江水泱泱，先生之风，山高水长！”"
  },
  {
    "title": "书扇示门人",
    "author": "范仲淹",
    "dynasty": "宋代",
    "content": "一派青山景色幽，前人田地后人收。后人收得休欢喜，还有收人在后头。"
  },
  {
    "title": "野色",
    "author": "范仲淹",
    "dynasty": "宋代",
    "content": "非烟亦非雾，幂幂映楼台。白鸟忽点破，残阳还照开。肯随芳草歇，疑逐远帆来。谁会山公意？登高醉始回。"
  },
  {
    "title": "范文正公家训百字铭",
    "author": "范仲淹",
    "dynasty": "宋代",
    "content": "孝道当竭力，忠勇表丹诚；兄弟互相助，慈悲无过境。勤读圣贤书，尊师如重亲；礼义勿疏狂，逊让敦睦邻。敬长与怀幼，怜恤孤寡贫；谦恭尚廉洁，绝戒骄傲情。字纸莫乱废，须报五谷恩；作事循天理，博爱惜生灵。处世行八德，修身率祖神；儿孙坚心守，成家种善根。"
  },
  {
    "title": "灵乌赋",
    "author": "范仲淹",
    "dynasty": "宋代",
    "content": "　　梅君圣俞作是赋，曾不我鄙，而寄以为好。因勉而和之，庶几感物之意同归而殊涂矣。“灵乌灵乌，尔之为禽兮，何不高翔而远翥？何为号呼于人兮，告吉凶而逢怒？方将折尔翅而烹尔躯，徒悔焉而亡路。”　　彼哑哑兮如诉，请臆对而心谕：“我有生兮，累阴阳之含育；我有质兮，处天地之覆露。长慈母之危巢，托主人之佳树。斤不我伐，弹不我仆。母之鞠兮孔艰，主之仁兮则安。度春风兮，既成我以羽翰；眷庭柯兮，欲去君而盘桓。思报之意，厥声或异。警于未形，恐于未炽。知我者谓吉之先，不知我者谓凶之类。故告之则反灾于身，不告之者则稔祸于人。主恩或忘，我怀靡臧。虽死而告，为凶之防。亦由桑妖于庭，惧而修德，俾王之兴；雉怪于鼎，惧而修德，俾王之盛。天听甚逊，人言曷病。彼希声之凤皇，亦见讥于楚狂；彼不世之麒麟，亦见伤于鲁人。凤岂以讥而不灵，麟岂以伤而不仁？故割而可卷，孰为神兵；焚而可变，孰为英琼。宁鸣而死，不默而生。胡不学太仓之鼠兮，何必仁为，丰食而肥。仓苟竭兮，吾将安归？又不学荒城之狐兮，何必义为，深穴而威。城苟圮兮，吾将畴依？宁骥子之困于驰骛兮，驽骀泰于刍养。宁鹓鹐之饥于云霄兮，鸱鸢饫乎草莽。君不见仲尼之云兮，予欲无言。累累四方，曾不得而已焉。又不见孟轲之志兮，养其浩然。皇皇三月，曾何敢以休焉。此小者优优，而大者乾乾。我乌也勤于母兮自天，爱于主兮自天；人有言兮是然，人无言兮是然。”"
  },
  {
    "title": "咏蚊",
    "author": "范仲淹",
    "dynasty": "宋代",
    "content": "饱去樱桃重，饥来柳絮轻。但知离此去，不用问前程。"
  },
  {
    "title": "定风波·自前二府镇穰下营百花洲亲制",
    "author": "范仲淹",
    "dynasty": "宋代",
    "content": "罗绮满城春欲暮。百花洲上寻芳去。浦映芦花花映浦。无尽处。恍然身入桃源路。莫怪山翁聊逸豫。功名得丧归时数。莺解新声蝶解舞。天赋与。争教我辈无欢绪。"
  },
  {
    "title": "留题小隐山书室",
    "author": "范仲淹",
    "dynasty": "宋代",
    "content": "小径小桃深，红光隐翠阴。是非不到耳，名利本无心。笋迸饶当户，云归半在林。何须听丝竹，山水有清音。"
  },
  {
    "title": "越上闻子规",
    "author": "范仲淹",
    "dynasty": "宋代",
    "content": "夜入翠烟啼，昼寻芳树飞。春山无限好，犹道不如归。"
  },
  {
    "title": "和葛闳寺丞接花歌",
    "author": "范仲淹",
    "dynasty": "宋代",
    "content": "江城有卒老且贫，憔悴抱关良苦辛。众中忽闻语声好，知是北来京洛人。我试问云何至是，欲语汍澜堕双泪。斯须收泪始能言，生自东都富贵地。家有城南锦绣园，少年止以花为事。黄金用尽无他能，却作琼林苑中吏。年年中使先春来，晓宣口敕修花台。奇芬异卉百馀品，求新换旧争栽培，犹恐君王厌颜色，群芳祇似寻常开。幸有神仙接花术，更向都城求绝匹。梁王苑衷索妍姿，石氏园中搜淑质。金刀玉尺裁量妙，香膏腻壤弥缝密。回得东皇造化工，五色敷华异平日。一朝宠爱归特丹，千花相笑妖饶难。窃药常娥新换骨，婵娟不似人间看。太平天子春游好，金明柳色笼黄道。道南楼殿五云高，钧天捧上蓬莱岛。四边桃李不胜春，何况花王对玉宸。国色精明动韶景，天香旖旎飘芳尘。特奏霓裳羽衣曲，千官献寿罗星辰。兑悦临轩逾数刻，花吏此时方得色。白银红锦满牙床，拜赐仗前生羽翼。惟观风景不忧身，一心岁岁供春职，中途得罪情多故，刻木在前何敢诉。窜来江外知几年，骨肉无音雁空度。北人情况异南人，萧洒溪山苦无趣。子规啼处血为花，黄梅熟时雨如雾。多愁多恨信伤人，今年不及去年身。目昏耳重精力减，复有乡心难具陈。我闻此语聊悒悒，近曾侍從班中立。朝违日下暮天涯，不学尔曹向隅泣。人生荣辱如浮云，悠悠天地胡能执。贾谊文才动汉家，当时不免来长沙。幽求功业开元盛，亦作流人过梅岭。我无一事逮古人，谪官却得神仙境。自可优优乐名教，曾不恓恓吊形影。接花之技尔则奇，江乡卑湿何能施。吾皇又诏还淳朴，组绣文章皆弃遗。上林将议赐民畋，似昔繁华徒尔为。西都尚有名园处，我欲抽身希白傅。一日天恩放尔归，相逐栽花洛阳去。"
  },
  {
    "title": "萧洒桐庐郡十绝",
    "author": "范仲淹",
    "dynasty": "宋代",
    "content": "萧洒桐庐郡，乌龙山霭中。使君无一事，心共白云空。"
  },
  {
    "title": "诸暨道中作",
    "author": "范仲淹",
    "dynasty": "宋代",
    "content": "林下提壶招客醉，溪边杜宇劝人归。可怜白酒青山在，不醉不归多少非。"
  },
  {
    "title": "忆杭州西湖",
    "author": "范仲淹",
    "dynasty": "宋代",
    "content": "长忆西湖胜鉴湖，春波千顷绿如铺。吾皇不让明皇美，可赐疏狂贺老无。"
  },
  {
    "title": "和章岷从事斗茶歌",
    "author": "范仲淹",
    "dynasty": "宋代",
    "content": "年年春自东南来，建溪先暖冰微开。溪边奇茗冠天下，武夷仙人从古栽。新雷昨夜发何处，家家嬉笑穿云去。露芽错落一番荣，缀玉含珠散嘉树。终朝采掇未盈襜，唯求精粹不敢贪。研膏焙乳有雅制，方中圭兮圆中蟾。北苑将期献天子，林下雄豪先斗美。鼎磨云外首山铜，瓶携江上中泠水。黄金碾畔绿尘飞，碧玉瓯中翠涛起。斗茶味兮轻醍醐，斗茶香兮薄兰芷。其间品第胡能欺，十目视而十手指。胜若登仙不可攀，输同降将无穷耻。吁嗟天产石上英，论功不愧阶前冥。众人之浊我可清，千日之醉我可醒。屈原试与招魂魄，刘伶却得闻雷霆。卢仝敢不歌， 陆羽须作经。森然万象中，焉知无茶星。商山丈人休茹芝，首阳先生休采薇。长安酒价减百万，成都药市无光辉。不如仙山一啜好， 泠然便欲乘风飞。君莫羡花间女郎只斗草，赢得珠玑满斗归。"
  },
  {
    "title": "萧洒桐庐郡十绝 其二",
    "author": "范仲淹",
    "dynasty": "宋代",
    "content": "萧洒桐庐郡，开轩即解颜。劳生一何幸，日日面青山。"
  },
  {
    "title": "行歌",
    "author": "范仲淹",
    "dynasty": "宋代",
    "content": "行歌春满路，坐歌春满园。花前人自乐，桃李岂须言。"
  },
  {
    "title": "剑联句",
    "author": "范仲淹",
    "dynasty": "宋代",
    "content": "圣人作神兵，以定天下厄。蚩忧发灵机，干将构雄绩。橐籥天地开，鑪冶阴阳闢。南帝轮火精，西皇降金液。炎炎昆冈荧，汹汹洪河擘。雷霆助意气，日月沦精魄。神气不在大，错落就三尺。直淬灵溪泉，横磨太行石，雄雌威并立，画夜光相射。提携风云生，指顾烟霞寂。坚刚正人心，耿介志士迹。初疑成夏鼎，魑魅世所适。又若引吴刀，犀象谓无隔。截波虬尾滑，脱浪鲸牙直。顽冰挂阴霤，皓月乘孤隙。河角起彗气，云罅露秋碧。晓镡星斗烂，夜匣飞龙宅。舞酣霰雪回，弹俊球琳击。鲜摇霅水光，腻刮湘山色。青蛟渴雨瘦，素虺蟠霜瘠。清音锵以鸣，寒姿坚且泽。鬼类丧影响，佞党摧肝肠。一旦会神武，四海屠凶逆。周王奉天讨。商郊千里赤。楚子扬军声，秦师万首白。祥辉冠吴楚，杀气横燕易。与君斩鳌足，八极停震虩。与君製鹏翼，三辰增焕赫。莫使化猿翁，辱我为纪惑。莫使暴虎人，屈我执仇敌。尊严俟冠冕，左右舞干戚。功成不可留，延平空霹雳。"
  },
  {
    "title": "答梅圣俞灵乌赋",
    "author": "范仲淹",
    "dynasty": "宋代",
    "content": "危言迁谪向江湖，放意云山道岂孤。忠信平生心自许，吉凶何卹赋灵乌。"
  },
  {
    "title": "西溪见牡丹",
    "author": "范仲淹",
    "dynasty": "宋代",
    "content": "阳和不择地，海角亦逢春。忆得上林色，相看如故人。"
  },
  {
    "title": "郡斋即事",
    "author": "范仲淹",
    "dynasty": "宋代",
    "content": "三出专城鬓似丝，斋中萧洒胜禅师。近疏歌酒缘多病，不负云山赖有诗。半雨黄花秋赏健，一江明月夜归迟。世间荣辱何须道，塞上衰翁也自知。"
  },
  {
    "title": "南京书院题名记",
    "author": "范仲淹",
    "dynasty": "宋代",
    "content": "　　皇宋辟天下，建太平，功揭日月，泽注河汉，金革尘积，弦诵风布。乃有睢阳先生赠礼部侍郎戚公同文，以奋于丘园教育为乐。门弟子由文行而进者，自故兵部侍郎许公骧而下，凡若干人。先生之嗣，故都官郎中维、枢密直学士纶，并纯文浩学，世济其美，清德素行，贵而能贫。　　祥符中，乡人曹氏，请以金三百万，建学于先生之庐。学士之子，殿中丞舜宾，时在私庭，俾干其裕；故太原奉常博士渎，时举贤良，始掌其教；故清河职方员外郎吉甫，时以管记，以领其纲。学士画一而上，真宗皇帝为之嘉叹，面可其奏。今端明殿学士，盛公侍郎度文其记，前参子政事陈公侍郎尧佐题其榜。　　由是风乎四方，士也如狂，望兮梁园，归于鲁堂。辛甫如星，缝掖如云。讲义乎经，咏思乎文。经以明道，若太阳之御六合焉；文以通理，若四时之妙万物焉。诚以日至，义以日精。聚学为海，则九河我吞，百谷我尊；淬词为锋，则浮云我决，良玉我切。然则文学之器，天成不一。或醇醇而古，或郁郁于时；或峻于层云，或深于重渊。至于通《易》之神明，得《诗》之风化，洞《春秋》褒贬之法，达礼乐制作之情，善言二帝三王之书，博涉九流百家之说者，盖互有人焉。若夫廊朝其器，有忧天下之心。进可为卿大夫者，天人其学，能乐古人之道；退可为乡先生者，亦不无矣。  　　观夫三十年间，相继登科，而魁甲英雄，仪羽台阁，盖翩翩焉，未见其止。宜观名列，以劝方来。登斯缀者，不负国家之乐育，不孤师门之礼教，不忘朋簪之善导。孜孜仁义，惟日不足。庶几乎刊金石而无愧也。抑又使天下庠序规此而兴，济济群髦，成底于道，则皇家三五之风，步武可到，戚门之光，亦无穷已。他日门人中绝德至行，高尚不仕，如睢阳先生者，当又附此焉。"
  },
  {
    "title": "寄林处士",
    "author": "范仲淹",
    "dynasty": "宋代",
    "content": "片心高与月徘徊，岂为千锺下钓台。犹笑白云多事在，等闲为雨出山来。"
  },
  {
    "title": "苏州十咏其十·南园",
    "author": "范仲淹",
    "dynasty": "宋代",
    "content": "西施台下见名园，百草千花特地繁。欲问吴王当日事，后来桃李若为言。"
  },
  {
    "title": "明堂赋",
    "author": "范仲淹",
    "dynasty": "宋代",
    "content": "　　臣闻明堂者，天子布政之宫也。在国之阳，於巳之方。广大乎天地之象，高明乎日月之章。崇百王之大观，揭三宫之中央。昭壮丽於神州，宣英茂於皇猷。颁金玉之宏度，集人神之丕休。休故可祀先王以配上帝。坐天子而朝诸侯者也。　　粤自苍牙开极，黄灵耀德，巢穴以革，栋宇以植。彻太古之弊，明大壮之则。风雨攸止，宫室斯美。将崇高乎富贵之位，统和乎天人之理。乃圣大造，明堂肇起。明以清其居，堂以高而视。壁廓焉而四达，殿岿焉而中峙。礼以洁而俭，必表之以茅；教以清而流，故环之以水。暨二帝之述焉，合五府而祭矣。　　逮夫夏礼秩秩，奉以世室，商纪穆穆，制以重屋。神禹卑宫，阶以一尺之崇；成汤受命，革以三尺之盛。赫赫周堂，制度景彰。七筵兮南北之广，九筵兮西东之长。堂并包於五室，室辨正於五方。左青阳而右总章，面明堂而背北堂。耽然太室，严乎中黄。都徽名之在南，取盛德之向阳。或谓厥堂惟一，厥室惟九。辟阖其三十六户，疏达兮七十二牖。亦规上而天覆，复矩下而坤厚。近郊之宫，广而能受，通天之宇，高而弗偶。八方象其幅员，九陛参其前后。桓桓焉听政之庙，应辰而周彰；趪趪焉承天之柱，列宿而相望。环林兮葱葱，圆海兮泱泱。既方舟而经梁，复素饰其回墙。陈位序以有严，议法象而必臧。示邦域之景铄，期人神之乐康。左有辟雍，天子学宫。坟籍浩以明备，文物森其会同。奉三寿以勗天下之孝，设三乏以劝诸侯之风。右有灵台，庶民子来。若经始於神明，乃占候於昭回。天之道也，惟默默以有象；圣之心也，盖惕惕而无灾，此三雍之大者。故百世以钦哉。　　若夫约周之礼，禀夏之正，天子升青阳之位，体大德之生，彼相协谋，有司奉行。庆赐必均，历象必明。布农事於准直，习舞德於和平。止伯益之伐木，禁蚩尤之称兵。惟仓廪兮赈天之穷，惟币帛兮礼邦之英。无隐不彰，无潜不亨。蒙荡荡之至仁，浸灏灏之醇精。此明堂之春也，万物为之荣。　　又若炎以继天，曦以永日。始於仲吕之管，复於清宫之律。天子乃登诸明堂，暨夫太室。命盛乐以象德，致大雩以祈实。升高明而有豫，定心气而无逸。静百官之事，驱五谷之疾。无索於关，无难於门。止北伐之威，以助养於生生。导南风之和，以饰喜於元元。此明堂之夏也。万物为之繁。　　尔乃象正火位，德王金行，羽渐干於以南向，谷万斯而西成。天子乃居总章之奥，奏清商之声。图有功而专任，诘不义而徂征。修法制以谨收藏之令，养衰老以恻摇落之情。同我度量，平予权衡。人社以崇，厚兆民报本之志；神仓以秘，示万邦致孝之诚。此明堂之秋也，天下为之清。　　及夫虫介时分，虎威夕永。诗人发其凉之咏，日官宾可爱之景。天子乃北堂以居，南面而省。锡饮蒸之庆，从祀寒之请。於是戒门闾，备边境。劳三农於休息，警百辟於恭靖。关市必易，宫室必整。无用之器斯彻，无事之官必省。饬国典以俟来岁之宜，讲武经以肃万邦之屏。此明堂之冬也。天下为之静，斯乃顺其时。与物咸宜，适其变，使民不倦者也。　　稽夫宗祀之文，大享之辰。上仪乎皇皇，盛节兮彬彬。比於郊也，我则取文之胜；方其庙也，我则取质之纯。损益其礼，尊严其亲。五天之座，赫赫以陈；五常之席，奕奕而伦。惟太室之位，乃上帝之神。作配者先王，从祀者五臣。樽斝离离，玉币莘莘。牲牢之举既遵於夏后，蔬果之荐复本於周人。礼无不当 ，诚无不臻。圣人於是出斋宫而肃肃，被法服而循循。酌一献以从质，躬百拜以表寅。司仪实相，乐正攸宾。进俎豆之吉蠲，罗簨簴之轮囷。六乐咸在，统美乎列皇，八风相汤，同和乎大钧。下舞上歌，蹈德咏仁。非常之祭，骏及者万国；莫大之孝。蚁怀者兆民，於是神醉其德，人乐而极。太史书於策，大夫颂於国。颂曰：明堂崇之，明王祀之。礼以成之，乐以歌之。光天之下，教以化之。　　若夫元朔会同，群后对越。穆穆乎舜门之辟，晰晰乎宣燎之发。帝时待旦而久，求衣以先，纡黄组，冠通天，建日月，服乾坤，佩干将，升昆仑。进山岳之圭，当云龙之轩。正圣人之大宝，示天下之有尊。巍巍焉负扆而立，济济焉辨色而入。太常正其等衰，九宾序其名级。中阶之前，三公屹然；应门之外，九采察焉。阼阶之东，诸侯以同；西阶之西，诸伯以齐。门东北面者子之位，门西东上者男之次。东门之外，则有乐浪、蟠木九夷之国，西面而北上。西门之外，则有蒙汜、大秦六戎之属。南上而东向。南门之外，则有朱垠、越裳八蛮之族，唯北是望。北门之外，则有荤粥、幽陵五狄之种，唯东是尚。於是兟兟旅进，锵锵肆觐。向明者盖取诸《离》，观光者受之以《晋》。君臣之位定，礼乐之道振。雅韶以奏，文铎以徇。皆望云而就日，必歌尧而颂舜。上和而下乐，金声而玉润。况乎晨光赫曦，天颜弗违。冕绂兮霞集，玉帛兮川归。盛乎王庭之声明，焕乎天象之光辉。若北辰之会众星，咸粲粲而在共；如太阳之临多露，普湛湛而将晞。莫不君三揖於上，臣载拜於下。行典礼，扬风雅，访隽良，议穷寡，人曷幽而覆盆，贤曷恻而遗野。於以盛名器，於以休宗社。 署圣法於圆阙 ，驰神教於方夏。皇哉耀今昔之荣观，至哉敷亿兆之纯嘏。故曰：揖让而治天下者，明堂之谓也。　　惜乎三代以还，智者间间，诸儒靡协，议者喋喋，而皆胶其增损，忘礼乐之大本；泥於广狭，废皇王之大业。使朝廷茫然有逾远之叹，惘然有中辍之议。殊不知五帝非沿乐而兴，三王岂袭礼而至。为明堂之道，不必尚其奥，行明堂之义，不必尽其制。适道者与权，忘象者得意。大乐同天地之和，岂匏竹而已矣；大礼同天地之节，岂豆之云尔。自汉魏之下，暨隋唐之际，堂或三五之上，道非三五之世。盖不取其厚而取其薄，不得其大而得其细。享配之文或然未分，政教之烈，斯焉弗闻。是则帝道不施，胡取乎总期，皇德不隆，胡取乎合宫？　　故夫明堂之设也，天子居之，日慎日思。思之何也？万微存乎消息。敬之何也，兆灵系之安危。繇是惟克念以作圣，思尧舜之齐名。惧巍巍之弗逮，迺孜孜於鸡鸣。唯至平之休代，思阜财於吾民。惧四维之有艰，尚疮痍而百辛。故圣人之宝俭，弗下剥而上侈。思寡费而薄索，民庶几於格耻。惟下武之太宁，亦省躬於干戈。取诸豫於四方，慨风云以长歌。惟知人其古难，思济济乎贤者。盖举一於皋陶，迺连茹於天下。惟好生之至德，思与物而为春，惧幽陋之靡及。常咨命於仁人。惟及人之一德。始若晦而弥彰，故三五之君子，腾茂实而无疆。惟皇极之大范，思天下而与平。惧万物之或差，时我心於权衡。然后见天下齐於无体，和於无声，庞眉而寿，吾何仁之有；含哺而嬉，吾何力之为。但渊渊绵绵，无反无偏。浸淳泽以咸若，乐鸿化於自然。此明堂之道也。盖无德而称焉。　　我国家凝粹百灵 ，荐馨三极。东升烟於岱首，西展琮於汾侧。未正天神之府，以让皇人之德。祖考来格。俟配天之仪。诸侯入朝，思助祭之职。岂上圣之谦而愚臣之惑也。臣请考列辟之明术，塞处士之横仪。约其制，复其位，俭不为其陋，奢不为其肆。斟酌乎三王，拟议乎简易。展宗祀之礼，正朝会之义。广明堂之妙道，极真人之能事。以至圣子神孙，亿千万期，登於斯，念於斯，受天之禧，与天下宜而已乎。"
  },
  {
    "title": "和李光化秋咏四首其四·夜",
    "author": "范仲淹",
    "dynasty": "宋代",
    "content": "春色人皆醉，秋光独不眠。君看明月下，何似落花前。"
  },
  {
    "title": "睢阳学舍书怀",
    "author": "范仲淹",
    "dynasty": "宋代",
    "content": "白云无赖帝乡遥，汉苑谁人奏洞箫。多难未应歌凤鸟，薄才犹可赋鹪鹩。瓢思颜子心还乐，琴遇钟君恨即销。但使斯文天未丧，涧松何必怨山苗。"
  },
  {
    "title": "赠锺道士",
    "author": "范仲淹",
    "dynasty": "宋代",
    "content": "人间无复动机心，挂了儒冠岁已深。惟有诗家风味在，一坛松月伴秋吟。"
  },
  {
    "title": "江楼寄希元上人",
    "author": "范仲淹",
    "dynasty": "宋代",
    "content": "清言一以遥，默默江楼上。安得如白云，无心两相忘。"
  },
  {
    "title": "中元夜百花洲作",
    "author": "范仲淹",
    "dynasty": "宋代",
    "content": "南阳太守清狂发，未到中秋先赏月。百花洲里夜忘归，绿梧无声露光滑。天学碧海吐明珠，寒辉射空星斗疏。西楼下看人间世，莹然都在青玉壶。從来酷暑不可避，今夕凉生岂天意。一笛吹销万里云，主人高歌客大醉。客醉起舞逐我歌，弗舞弗歌如老何。"
  },
  {
    "title": "瀑布",
    "author": "范仲淹",
    "dynasty": "宋代",
    "content": "迥与众流异，发源高更孤。下山犹直在，到海得清无。势斗蛟龙恶，声吹雨雹粗。晚来云一色，诗句自成图。"
  },
  {
    "title": "风水洞",
    "author": "范仲淹",
    "dynasty": "宋代",
    "content": "神仙一去几千年，自遣秦人不得还。春尽桃花无处觅，空馀流水到人间。"
  },
  {
    "title": "萧洒桐庐郡十绝·其四",
    "author": "范仲淹",
    "dynasty": "宋代",
    "content": "萧洒桐庐郡，公馀午睡浓。人生安乐处，谁复问千钟。"
  },
  {
    "title": "萧洒桐庐郡十绝 其七",
    "author": "范仲淹",
    "dynasty": "宋代",
    "content": "萧洒桐庐郡，千家起画楼。相呼采莲去，笑上木兰舟。"
  },
  {
    "title": "四民诗其四·商",
    "author": "范仲淹",
    "dynasty": "宋代",
    "content": "尝闻商者云，转货赖斯民。远近日中合，有无天下均。上以利吾国，下以藩吾身。周官有常籍，岂云逐末人。天意亦何事，狼虎生贪秦。经界变阡陌，吾商苦悲辛。四民无常籍，茫茫伪与真。游者窃吾利，堕者乱吾伦。淳源一以荡，颓波浩无津。可堪贵与富，侈态日日新。万里奉绮罗，九陌资埃尘。穷山无遗实，竭海无遗珍。鬼神为之劳，天地为之贫。此弊已千载，千载犹因循。桑柘不成林，荆棘有馀者。吾商则何罪，君子耻为邻。上有尧舜主，下有周召臣。琴瑟愿更张，使我歌良辰。何日用此言，皇天岂不仁。"
  },
  {
    "title": "和运使舍人观潮",
    "author": "范仲淹",
    "dynasty": "宋代",
    "content": "何处潮偏盛，钱唐无与俦。谁能问天意，独此见涛头。海浦吞来尽，江城打欲浮。势雄驱岛屿，声怒战貔貅。万叠云才起，千寻练不收。长风方破浪，一气自横秋。高岸惊先裂，群源怯倒流。腾凌大鲲化，浩荡六鳌游。北客观犹惧，吴儿弄弗忧。子胥忠义者，无覆巨川舟。"
  },
  {
    "title": "出守桐庐道中十绝·其八",
    "author": "范仲淹",
    "dynasty": "宋代",
    "content": "素心爱云水，此日东南行。笑解尘缨处，沧浪无限清。"
  },
  {
    "title": "依韵和并州郑宣徽见寄二首",
    "author": "范仲淹",
    "dynasty": "宋代",
    "content": "钱唐作守不为轻，况是全家住翠屏。名品久参卿士月，部封全属斗牛星。仁君未报头先白，故老相看眼倍青。最爱湖山清绝处，晚来云破雨初停。"
  },
  {
    "title": "庐山瀑布",
    "author": "范仲淹",
    "dynasty": "宋代",
    "content": "灵源何太高，北斗想可挹。凌日五光直，逗云千仞急。白虹下涧饮，寒剑倚天立。阔电不得瞬，长雷无敢蛰。万丈岩崖坼，一道林峦瀑。险逼飞鸟坠，冷束山鬼润。须当截海去，独流不相入。"
  },
  {
    "title": "苏州十咏其七·太湖",
    "author": "范仲淹",
    "dynasty": "宋代",
    "content": "有浪即山高，无风还练静。秋宵谁与期，月华三万顷。"
  },
  {
    "title": "萧洒桐庐郡十绝·其五",
    "author": "范仲淹",
    "dynasty": "宋代",
    "content": "萧洒桐庐郡，家家竹隐泉。令人思杜牧，无处不潺湲。"
  },
  {
    "title": "萧洒桐庐郡十绝·其八",
    "author": "范仲淹",
    "dynasty": "宋代",
    "content": "萧洒桐庐郡，清潭百丈馀。钓翁应有道，所得是嘉鱼。"
  },
  {
    "title": "萧洒桐庐郡十绝 其六",
    "author": "范仲淹",
    "dynasty": "宋代",
    "content": "萧洒桐庐郡，春山半是茶。新雷还好事，惊起雨前芽。"
  },
  {
    "title": "萧洒桐庐郡十绝 其十",
    "author": "范仲淹",
    "dynasty": "宋代",
    "content": "萧洒桐庐郡，严陵旧钓台。江山如不胜，光武肯教来。"
  },
  {
    "title": "萧洒桐庐郡十绝 其九",
    "author": "范仲淹",
    "dynasty": "宋代",
    "content": "萧洒桐庐郡，身闲性亦灵。降真香一炷，欲老悟黄庭。"
  },
  {
    "title": "新定感兴五首",
    "author": "范仲淹",
    "dynasty": "宋代",
    "content": "去国三千里，风波岂不赊。回思洞庭险，无限胜长沙。"
  },
  {
    "title": "和沈书记同访林处士",
    "author": "范仲淹",
    "dynasty": "宋代",
    "content": "山中宰相下崖扃，静接游人笑傲行。碧嶂浅深骄晚翠，白云舒卷看春晴。烟潭共爱鱼方乐，樵爨谁欺雁不鸣。莫道隐君同德少，樽前长揖圣贤清。"
  },
  {
    "title": "匣剑",
    "author": "范仲淹",
    "dynasty": "宋代",
    "content": "灵剑经年匣，决云谁为高。报分别有道，何认问吹毛。"
  },
  {
    "title": "萧洒桐庐郡十绝 其三",
    "author": "范仲淹",
    "dynasty": "宋代",
    "content": "萧洒桐庐郡，全家长道情。不闻歌舞事，绕舍石泉声。"
  },
  {
    "title": "游严子陵祠",
    "author": "范仲淹",
    "dynasty": "宋代",
    "content": "　　先生，光武之故人也，相尚以道。及帝握赤符，乘六zhi龙，得圣人之时，臣妾亿兆，天下孰加焉，惟先生以节高之。既而动星象，归江湖，得圣人之清，泥涂轩冕，天下孰加焉，惟光武以礼下之。　　在蛊之上九，众方有为，而独不事王候，高尚其事，先生以之；在屯之初九，阳德方亨，而能以贵下贱，大得民也，光武以之。盖先生之心，出乎日月之上，光武之量，岂乎天地之外；微先生不能成光武之大，微光武岂能遂先生之高哉！而使贪夫廉，懦夫立，是大有功于名教也。仲淹来守是邦，始构堂而奠焉，乃复为其后者四家，以奉祠事。又从而歌曰：云山苍苍，江水泱泱；先生之风，山高水长。"
  },
  {
    "title": "四民诗其三·工",
    "author": "范仲淹",
    "dynasty": "宋代",
    "content": "先生教百工，作为天下器。周旦意不配刊之考工记。嗟嗟远圣人，製度日以纷。窈窕阿房宫，万态横青云。荧煌甲乙帐，一朝那肯焚。秦汉骄心起，陈隋益其侈。鼓舞天下风，滔滔弗能止。可甚佛老徒，不取慈俭书。竭我百家产，崇乐一室居。四海竞如此，金碧照万里。茅茨帝者荣，今为庶为耻。宜哉老成言，欲攦般轮指。"
  },
  {
    "title": "依韵和提刑太博嘉雪",
    "author": "范仲淹",
    "dynasty": "宋代",
    "content": "南阳风俗常苦耕，太守忧民敢不诚。今秋与冬数月旱，二麦无望愁编氓。龙遁云藏不肯起，荒祠巫鼓徒轰轰。昨宵天意聚回复，繁阴一布飘寒英。裁成片片尽六出，化工造物何其精。散乱狂飞若倚势，徘徊缓舞如今情。千门竞扫明月色，万木都拆寒梅英。天上风流忽尔在，人间险阻无不平。因松偶作琴瑟调，过竹徐移环佩声。江天鸣雁畏相失，龙庭奔马豪如惊。丞相沙堤初踏练，将军紫髯浑缀璎。岩前饥煞啸风虎，海上冻死吞舟鲸。我有高楼擘云上，双瞳一开千里明。群阎逐去疫疠远，长逵压下尘埃清。当知有年可坐致，东臯父老休营营。因招大使赏天瑞，醉把羲黄向上凭。穷通得丧了无事，庄老器宇何难并。君起作歌我起和，天地和气须充盈。当年此乐不可得，与雪对舞摅平生。共君学取雪好处，平施万物如权衡。"
  },
  {
    "title": "西溪书事",
    "author": "范仲淹",
    "dynasty": "宋代",
    "content": "卑栖曾未托椅梧，敢议雄心万里途。蒙叟自当齐黑白，子牟何必怨江湖。秋天响亮频闻鹤，夜海曈曨每见珠。一醉一吟疏懒甚，溪人能信解嘲无。"
  },
  {
    "title": "苏州十咏其三·洞庭山",
    "author": "范仲淹",
    "dynasty": "宋代",
    "content": "吴山无此秀，乘暇一游之。万顷湖光里，千家橘熟时。平看月上早，远觉鸟归迟。近古谁真赏，白云应得知。"
  },
  {
    "title": "城大顺回道中作",
    "author": "范仲淹",
    "dynasty": "宋代",
    "content": "三月二十七，羌山始见花。将军了边事，春老未还家。"
  },
  {
    "title": "过陈州上晏相公",
    "author": "范仲淹",
    "dynasty": "宋代",
    "content": "曩由清举玉宸知，今觉光荣冠一时。曾入黄扉陪国论，重求绛帐就师资。谈文讲道浑无倦，养浩存真绝不衰。独愧铸颜恩未报，捧觞为寿献声诗。"
  },
  {
    "title": "苏州十咏其六·灵岩寺",
    "author": "范仲淹",
    "dynasty": "宋代",
    "content": "古来兴废一愁人，白发僧归掩寺门。越相烟波空去雁，吴王宫阙半啼猿。春风似旧花犹笑，往事多遗石不言。唯有延陵逃遁去，清名高节老干坤。"
  },
  {
    "title": "献百花洲图上陈州晏相公",
    "author": "范仲淹",
    "dynasty": "宋代",
    "content": "穰下胜游少，此洲聊入诗。百花争窈窕，一水自涟漪。洁白怜翘鹭，优游羡戏龟。阑干红屈曲，亭宇碧参差。倒影澄波底，横烟落照时。月明鱼竞跃，春静柳闲垂。万竹排霜杖，千荷卷翠旗。菊分潭上近，梅比汉南迟。岸鹊依人喜，汀鸥不我疑。彩丝穿石节，罗襪踏青期。素发频来醉，沧浪减去思。步随芳草远，歌逐画船移。绘写求真赏，缄藏献己知。相君那肯爱，家有凤皇池。"
  },
  {
    "title": "寄赠林逋处士",
    "author": "范仲淹",
    "dynasty": "宋代",
    "content": "唐虞重逸人，束帛降何频。风俗因君厚，文章至老淳。玉田耕小隐，金阙梦高真。罢钓轮生蠹，慵冠鉴积尘。饵莲攀鹤顶，歌雪扣琴身。墨妙青囊秘，丹灵绿发新。岭霞明四望，岩笋入诸邻。几侄簪裾盛，诸生礼乐循。朝迁唯薦鹗，乡党不伤麟。吊古夫差国，怀贤伍相津。剧谈来剑侠，腾啸骇山神。有客瞻冥翼，无端预薦绅。未能忘帝力，犹待补天均。早晚功名外，孤云可得亲。"
  },
  {
    "title": "依韵和苏州蒋密学",
    "author": "范仲淹",
    "dynasty": "宋代",
    "content": "馀杭偶得借麾来，山态云情病眼开。此乐无涯谁可共，诗仙今日在苏台。"
  },
  {
    "title": "与人约访林处士阻雨因寄",
    "author": "范仲淹",
    "dynasty": "宋代",
    "content": "闲约诸公扣隐扃，江天风雨忽飘零。方怜春满王孙草，可忍云遮处士星。蕙帐未容登末席，兰舟无赖寄前汀。湖山早晚逢晴齐，重待寻仙入翠屏。"
  },
  {
    "title": "依韵酬叶道卿中秋对月二首",
    "author": "范仲淹",
    "dynasty": "宋代",
    "content": "孤光千里与君逢，最爱无云四望通。处处楼台竞歌宴，的能爱月几人同。"
  },
  {
    "title": "依韵酬邠州通判王稷太博",
    "author": "范仲淹",
    "dynasty": "宋代",
    "content": "南豳日日接英标，公外追随岂待招。恶劝酒时图共醉，痛赢棋处肯相饶。一抛言笑如何遣，频得音书似不遥。独上西楼为君久，满城明月会云销。"
  },
  {
    "title": "滕子京魏介之二同年相访丹阳郡",
    "author": "范仲淹",
    "dynasty": "宋代",
    "content": "长江天下险，涉者利名驱。二公访贫交，过之如坦途。风波岂不恶，忠信天所扶。相见乃大笑，命歌倒金壶。同年三百人，太半空名呼。没者草自绿，存者颜无朱。功名若在天，何必心区区。莫竞贵高路，休防谗嫉夫。孔子作旅人，孟轲号迂儒。吾辈不饮酒，笑杀高阳徒。"
  },
  {
    "title": "八月十四夜月",
    "author": "范仲淹",
    "dynasty": "宋代",
    "content": "光华岂不盛，赏宴尚迟迟。天意将圆夜，人心待满时。已知千里共，犹讶一分亏。来夕如澄霁，清风不负期。"
  },
  {
    "title": "酬滕子京同年",
    "author": "范仲淹",
    "dynasty": "宋代",
    "content": "谢家风雅若为酬，散吏方耽海上游。疏懒几忘传笔梦，寂寥仍有负薪忧。欲歌兰雪归真隐，敢向簪轩竞急流。如共茂先瞻气象，莫言神物在南州。"
  },
  {
    "title": "游庐山",
    "author": "范仲淹",
    "dynasty": "宋代",
    "content": "五老闲游依舳舻，碧梯云径好和途。云开瀑影千门挂，雨过松簧十里铺。客爱往来何所得，僧言荣辱此间无。从今愈识逍遥旨，一听升沉造化炉。"
  },
  {
    "title": "苏州十咏其一·泰州十咏",
    "author": "范仲淹",
    "dynasty": "宋代",
    "content": "至德本无名，宣尼一此凭。能将天下让，知有圣人生。南国奔方远，西山道始亨。英灵岂不在，千古碧江横。"
  },
  {
    "title": "桐庐方正父家藏唐翰林画白芍药予来领郡事因",
    "author": "范仲淹",
    "dynasty": "宋代",
    "content": "治乱兴衰甚可嗟，徒怜水调诉荣华。开元盛事今何在，尚有霓裳寄此花。"
  },
  {
    "title": "落星寺",
    "author": "范仲淹",
    "dynasty": "宋代",
    "content": "长江万里来，古寺中流起。何如天上星，汩汩波涛里。"
  },
  {
    "title": "依韵答蒋密学见寄",
    "author": "范仲淹",
    "dynasty": "宋代",
    "content": "东南为守慰衰颜，忧事浑祛乐事还。鼓吹夜归湖上月，楼台晴望海中山。奋飞每羡冥鸿远，驰骋那惭老骥闲。此日共君方偃息，是非荣辱任循环。"
  },
  {
    "title": "赠叶少卿",
    "author": "范仲淹",
    "dynasty": "宋代",
    "content": "退也天之道，东南事了人。风波抛旧路，花月伴闲身。湖外扁舟远，门中驷马新。心從今日泰，家似昔时贫。见子登西掖，携孙过北邻。白云高阁曙，渌水后池春。樽酒呼前辈，鑪香叩上真。祇应阴德在，八十富精神。"
  },
  {
    "title": "晋祠泉",
    "author": "范仲淹",
    "dynasty": "宋代",
    "content": "神哉叔虞庙，地胜出嘉泉。一源其澄静，数步忽潺湲。此异孰可穷，观者增恭虔。锦鳞无敢钓，长生同水仙。千家溉禾稻，满目江乡田。我来动所思，致主愧前贤。大道果能行，时雨宜不愆。皆如晋祠下，生民无旱年。"
  },
  {
    "title": "雕鹗在秋天",
    "author": "范仲淹",
    "dynasty": "宋代",
    "content": "秋汉寥寥迥，雄心肯木栖。人间正摇落，天外绝攀跻。月兔精应丧，阳乌影欲齐。长河匹练小，太华一拳低。下眄群毛遁，横过百鸟睽。乘风俊未已，空阔玉关西。"
  },
  {
    "title": "依韵和并州郑宣徽见寄二首·其一",
    "author": "范仲淹",
    "dynasty": "宋代",
    "content": "西湖载客恣游从，湖上参差半佛宫。回顾隙驹曾不息，沉思樽酒可教空。层台累榭皆清旷，万户千门尽郁葱。向此行春无限乐，却惭何道继文翁。"
  },
  {
    "title": "赠张先生",
    "author": "范仲淹",
    "dynasty": "宋代",
    "content": "应是少微星，又云严君平。浩歌七十馀，未尝识戈兵。康宁福已大，清静道自生，邈与神仙期，不犯宠辱惊。读易梦周公，大得天地情。养志学浮丘，久鍊日月精。寿存金石性，啸作鸾凤声。阴德不形言，一一在幽明。何当换金骨，五云朝玉京。有客淳且狂，少小爱功名。非谓钟鼎重，非谓箪瓢轻。素闻前哲道，欲向圣朝行。风尘三十六，未作万人英。乃闻头角者，五神长战争。祸福有倚伏，富贵多亏盈。金门不乏隽，白云宜退耕。人间有嵩华，栖之比蓬瀛。芝田春蔼蔼，玉润画铮铮。峰峦多秀色，杉桂一何清。月壑认瑶池，花岩列锦城。朱弦冉冉奏，金醴迟迟倾。相劝绮季徒，颓玉信纵横。此乐不寻常，何苦事浮荣。愿师先觉者，远远濯吾缨。"
  },
  {
    "title": "阅古堂诗",
    "author": "范仲淹",
    "dynasty": "宋代",
    "content": "中山天下重，韩公兹镇临。堂上绘昔贤，阅古以儆今。牧师六十人，冠剑竦若林。既瞻古人像，必求古人心。彼或所存远，我将所得深。仁与智可尚，忠与义可钦。吾爱古贤守，馨德神祇歆。典法曾弗泥，劝沮良自斟。跻民在春台，熙熙乐不淫。耕夫与樵子，饱暖相讴吟。王道自此始，然后张薰琴。吾爱古名将，毅若武库森。其重如山安，其静如渊沉。有令凛如霜，有谋密如阴。敌城一朝拔，戎首万里擒。虎豹卷韬略，鲸鲵投釜鬵。皇威彻西海，天马来駸駸。留侯武侯者，将相俱能任。决胜神所启，受托天所谌。披开日月光，振起雷霆音。九关支一柱，万宇覆重衾。前人何赫赫，后人岂愔愔。所以作此堂，公意同坚金。僕思宝元初，叛羌弄千镡。王师生太平，苦战诚未禁。赤子餵犬彘，塞翁泪涔涔。中原固为辱，天子动宸襟。乃命公与僕，联使御外侵。历历革前弊，拳拳扫妖祲。二十四万兵，抚之若青衿。惟以人占天，不问昂与参。相彼形胜地，指掌而蹄涔。复我横山疆，限尔长河浔。此得喉可扼，彼宜肉就椹。上前同定策，奸谋俄献琛。枭巢不忍覆，异日生凶禽。僕已白发翁，量力欲投簪。公方青春期，抱道当作霖。四夷气须夺，百代病可鍼。河湟议始行，汉唐功必寻。复令千载下，景仰如高岑。因赋阅古篇，为公廊庙箴。"
  },
  {
    "title": "怀庆朔堂",
    "author": "范仲淹",
    "dynasty": "宋代",
    "content": "庆朔堂前花自栽，便移官去未曾开。年年忆着成离恨，祇托春风管句来。"
  },
  {
    "title": "寄欧静秀才",
    "author": "范仲淹",
    "dynasty": "宋代",
    "content": "君归一水遥，魂断木兰桡。赖有南轩竹，清风慰寂寥。"
  },
  {
    "title": "书海陵滕從事文会堂",
    "author": "范仲淹",
    "dynasty": "宋代",
    "content": "东南沧海郡，幕府清风堂。诗书对周孔，琴瑟亲义黄。君子不独乐，我朋来远方。言兰一相接，岂特十步香。德星一相聚，直有千载光。道味清可挹，文思高若翔。笙磬得同声，精色皆激扬。裁培尽桃李，栖止皆鸾皇。琢玉作镇圭，铸金为干将。猗哉滕子京，此意久而芳。"
  },
  {
    "title": "依韵酬吴安道学士见寄",
    "author": "范仲淹",
    "dynasty": "宋代",
    "content": "圣君贤相正弥纶，谏诤臣微敢狥身。但得葵心长向日，何妨驽足未离尘。岂辞云水三千里，犹济疮痍十万民。宴坐黄堂愧无恨，陇头元是带经人。"
  },
  {
    "title": "题翠峰院",
    "author": "范仲淹",
    "dynasty": "宋代",
    "content": "翠峰高与白云闲，吾祖曾居水石间。千载家风应未坠，子孙还解爱青山。"
  },
  {
    "title": "出守桐庐道中十绝",
    "author": "范仲淹",
    "dynasty": "宋代",
    "content": "陇上带经人，金门齿谏臣。雷霆日有犯，始可报君亲。"
  },
  {
    "title": "赴桐庐郡淮上遇风三首",
    "author": "范仲淹",
    "dynasty": "宋代",
    "content": "一棹危于叶，傍观亦损神。他时在平地，无忽险中人。"
  },
  {
    "title": "和李光化秋咏四首其三·晚",
    "author": "范仲淹",
    "dynasty": "宋代",
    "content": "晚色动边思，去年犹未归。戌楼人已冷，目断望征衣。"
  },
  {
    "title": "和僧长吉湖居五题其二·水月",
    "author": "范仲淹",
    "dynasty": "宋代",
    "content": "千寻月脚寒，湖影净于天。忽如常娥宫，俯仰见婵娟。更约中秋夕，长津无寸烟。"
  },
  {
    "title": "过馀杭白塔寺",
    "author": "范仲淹",
    "dynasty": "宋代",
    "content": "登临江上寺，迁客特依依。远水欲无际，孤舟曾未归。乱峰藏好处，幽鹭得闲飞。多少天真趣，遥心结翠微。"
  },
  {
    "title": "苏州十咏其五·阊门",
    "author": "范仲淹",
    "dynasty": "宋代",
    "content": "吴门耸阊阖，迎送每跻攀。一水帝乡路，片云师子山。落鸿渔钓外，斜柳别离间。白傅归休处，盘桓几厚颜。"
  },
  {
    "title": "苏州十咏其四·虎丘山",
    "author": "范仲淹",
    "dynasty": "宋代",
    "content": "昔见虎耽耽，今为佛子岩。云寒不出寺，剑静未离潭。幽步萝垂径，高禅雪闭庵。吴都十万户，烟瓦亘西南。"
  },
  {
    "title": "送徐登山人",
    "author": "范仲淹",
    "dynasty": "宋代",
    "content": "重君爱诗书，孜孜不知老。白发末理生，惟谈圣人道。爱君妙山水，所得是神气。尺素写林峦，邈有千里意。今日江南行，孤云无系程。直指九华峰，去扫先君茔。却来华阳川，与我溪上盟。行歌紫芝秀，坐啸清风生。练真变金骨，飘飘朝玉京。结成物外游，忘此天下情。"
  },
  {
    "title": "依韵酬吴春卿二首其二·松",
    "author": "范仲淹",
    "dynasty": "宋代",
    "content": "亭亭百尺栋梁身，寂寞云根与涧滨。寒冒雪霜宁是病，静期风月不须春。萧萧远韵和于乐，密密清阴意在人。高节直心时勿伐，千秋为石乃知神。"
  },
  {
    "title": "白莲",
    "author": "陆龟蒙",
    "dynasty": "唐代",
    "content": "素蘤多蒙别艳欺，此花端合在瑶池。无情有恨何人觉？月晓风清欲堕时。"
  },
  {
    "title": "别离",
    "author": "陆龟蒙",
    "dynasty": "唐代",
    "content": "丈夫非无泪，不洒离别间。杖剑对尊酒，耻为游子颜。蝮蛇一螫手，壮士即解腕。所志在功名，离别何足叹。"
  },
  {
    "title": "和袭美春夕酒醒",
    "author": "陆龟蒙",
    "dynasty": "唐代",
    "content": "几年无事傍江湖，醉倒黄公旧酒垆。觉后不知明月上，满身花影倩人扶。"
  },
  {
    "title": "冬柳",
    "author": "陆龟蒙",
    "dynasty": "唐代",
    "content": "柳汀斜对野人窗，零落衰条傍晓江。正是霜风飘断处，寒鸥惊起一双双。"
  },
  {
    "title": "丁香",
    "author": "陆龟蒙",
    "dynasty": "唐代",
    "content": "江上悠悠人不问，十年云外醉中身。殷勤解却丁香结，纵放繁枝散诞春。"
  },
  {
    "title": "吴宫怀古",
    "author": "陆龟蒙",
    "dynasty": "唐代",
    "content": "香径长洲尽棘丛，奢云艳雨只悲风。吴王事事须亡国，未必西施胜六宫。"
  },
  {
    "title": "和袭美木兰后池三咏·白莲",
    "author": "陆龟蒙",
    "dynasty": "唐代",
    "content": "素花多蒙别艳欺，此花真合在瑶池。还应有恨无人觉，月晓风清欲堕时。"
  },
  {
    "title": "怀宛陵旧游",
    "author": "陆龟蒙",
    "dynasty": "唐代",
    "content": "陵阳佳地昔年游，谢脁青山李白楼。唯有日斜溪上思，酒旗风影落春流。"
  },
  {
    "title": "奉和袭美抱疾杜门见寄次韵",
    "author": "陆龟蒙",
    "dynasty": "唐代",
    "content": "虽失春城醉上期，下帷裁遍未裁诗。因吟郢岸百亩蕙，欲采商崖三秀芝。栖野鹤笼宽使织，施山僧饭别教炊。但医沈约重瞳健，不怕江花不满枝。"
  },
  {
    "title": "新沙",
    "author": "陆龟蒙",
    "dynasty": "唐代",
    "content": "渤澥声中涨小堤，官家知后海鸥知。蓬莱有路教人到，应亦年年税紫芝。"
  },
  {
    "title": "野庙碑",
    "author": "陆龟蒙",
    "dynasty": "唐代",
    "content": "　　碑者，悲也。古者悬而窆，用木。后人书之以表其功德，因留之不忍去，碑之名由是而得。自秦汉以降，生而有功德政事者，亦碑之，而又易之以石，失其称矣。余之碑野庙也，非有政事功德可纪，直悲夫甿竭其力，以奉无名之土木而已矣！　　瓯越间好事鬼，山椒水滨多淫祀。其庙貌有雄而毅、黝而硕者，则曰将军；有温而愿、晰而少者，则曰某郎；有媪而尊严者，则曰姥；有妇而容艳者，则曰姑。其居处则敞之以庭堂，峻之以陛级。左右老木，攒植森拱，萝茑翳于上，鸱鸮室其间。车马徒隶，丛杂怪状。甿作之，甿怖之，走畏恐后。大者椎牛；次者击豕，小不下犬鸡鱼菽之荐。牲酒之奠，缺于家可也，缺于神不可也。不朝懈怠，祸亦随作，耄孺畜牧栗栗然。疾病死丧，甿不曰适丁其时耶！而自惑其生，悉归之于神。　　虽然，若以古言之，则戾；以今言之，则庶乎神之不足过也。何者？岂不以生能御大灾，捍大患，其死也则血良于生人。无名之土木不当与御灾捍患者为比，是戾于古也明矣。今之雄毅而硕者有之，温愿而少者有之，升阶级，坐堂筵，耳弦匏，口粱肉，载车马，拥徒隶者皆是也。解民之悬，清民之暍，未尝怵于胸中。民之当奉者，一日懈怠，则发悍吏，肆淫刑，驱之以就事，较神之祸福，孰为轻重哉？平居无事，指为贤良，一旦有大夫之忧，当报国之日，则佪挠脆怯，颠踬窜踣，乞为囚虏之不暇。此乃缨弁言语之土木尔，又何责其真土木耶？故曰：以今言之，则庶乎神之不足过也。　　既而为诗，以纪其末：土木其形，窃吾民之酒牲，固无以名；土木其智，窃吾君之禄位，如何可仪！禄位颀颀，酒牲甚微，神之享也，孰云其非！视吾之碑，知斯文之孔悲！"
  },
  {
    "title": "秘色越器",
    "author": "陆龟蒙",
    "dynasty": "唐代",
    "content": "九秋风露越窑开，夺得千峰翠色来。好向中宵盛沆瀣，共嵇中散斗遗杯。"
  },
  {
    "title": "大子夜歌二首·其二",
    "author": "陆龟蒙",
    "dynasty": "唐代",
    "content": "丝竹发歌响，假器扬清音。不知歌谣妙，声势出口心。"
  },
  {
    "title": "中秋待月",
    "author": "陆龟蒙",
    "dynasty": "唐代",
    "content": "转缺霜轮上转迟，好风偏似送佳期。帘斜树隔情无限，烛暗香残坐不辞。最爱笙调闻北里，渐看星澹失南箕。何人为校清凉力，未似初圆欲午时。"
  },
  {
    "title": "回文",
    "author": "陆龟蒙",
    "dynasty": "唐代",
    "content": "静烟临碧树，残雪背晴楼。冷天侵极戍，寒月对行舟。"
  },
  {
    "title": "江南二首",
    "author": "陆龟蒙",
    "dynasty": "唐代",
    "content": "便风船尾香粳熟，细雨层头赤鲤跳。待得江餐闲望足，日斜方动木兰桡。村边紫豆花垂次，岸上红梨叶战初。莫怪烟中重回首，酒家青纻一行书。"
  },
  {
    "title": "春思二首",
    "author": "陆龟蒙",
    "dynasty": "唐代",
    "content": "竹外麦烟愁漠漠，短翅啼禽飞魄魄。此时忆著千里人，独坐支颐看花落。江南酒熟清明天，高高绿旆当风悬。谁家无事少年子，满面落花犹醉眠。"
  },
  {
    "title": "美人",
    "author": "陆龟蒙",
    "dynasty": "唐代",
    "content": "美人抱瑶瑟，哀怨弹别鹤。雌雄南北飞，一旦异栖托。谅非金石性，安得宛如昨。生为并蒂花，亦有先后落。秋林对斜日，光景自相薄。犹欲悟君心，朝朝佩兰若。"
  },
  {
    "title": "秋思三首",
    "author": "陆龟蒙",
    "dynasty": "唐代",
    "content": "桐露珪初落，兰风佩欲衰。不知能赋客，何似枉刀儿。谁在嫖姚幕，能教霹雳车。至今思秃尾，无以代寒菹。未得同齑杵，何时减药囊。莫言天帝醉，秦暴不灵长。"
  },
  {
    "title": "大子夜歌二首",
    "author": "陆龟蒙",
    "dynasty": "唐代",
    "content": "歌谣数百种，子夜最可怜。慷慨吐清音，明转出天然。丝竹发歌响，假器扬清音。不知歌谣妙，声势出口心。"
  },
  {
    "title": "自遣诗三十首",
    "author": "陆龟蒙",
    "dynasty": "唐代",
    "content": "五年重别旧山村，树有交柯犊有孙。更感卞峰颜色好，晓云才散便当门。雪下孤村淅淅鸣，病魂无睡洒来清。心摇只待东窗晓，长愧寒鸡第一声。多情多感自难忘，只有风流共古长。座上不遗金带枕，陈王词赋为谁伤。甫里先生未白头，酒旗犹可战高楼。长鲸好鲙无因得，乞取艅艎作钓舟。花濑濛濛紫气昏，水边山曲更深村。终须拣取幽栖处，老桧成双便作门。阴洞曾为采药行，冷云凝绝烛微明。玉芝敲折琤然堕，合有真人上姓名。长叹人间发易华，暗将心事许烟霞。病来前约分明在，药鼎书囊便是家。酝得秋泉似玉容，比于云液更应浓。思量北海徐刘辈，枉向人间号酒龙。羊侃多应自古豪，解盘金槊置纤腰。纵然此事教双得，不博溪田二顷苗。偶然携稚看微波，临水春寒一倍多。便使笔精如逸少，懒能书字换群鹅。昔闻庄叟迢迢梦，又道韩生苒苒飞。知有姓名聊寄问，更无言语抱斜晖。雪侵春事太无端，舞急微还近腊寒。应是也疑真宰怪，休时犹未遍林峦。数尺游丝堕碧空，年年长是惹东风。争知天上无人住，亦有春愁鹤发翁。谁使寒鸦意绪娇，云情山晚动情憀.乱和残照纷纷舞，应索阳乌次第饶。古往天高事渺茫，争知灵媛不凄凉。月娥如有相思泪，只待方诸寄两行。本来云外寄闲身，遂与溪云作主人。一夜逆风愁四散，晓来零落傍衣巾。渊明不待公田熟，乘兴先秋解印归。我为馀粮春未去，到头谁是复谁非。云拥根株抱石危，斫来文似瘦蛟螭。幽人带病慵朝起，只向春山尽日欹。月淡花闲夜已深，宋家微咏若遗音。重思万古无人赏，露湿清香独满襟。南岸春田手自农，往来横截半江风。有时不耐轻桡兴，暂欲蓬山访洛公。贤达垂竿小隐中，我来真作捕鱼翁。前溪一夜春流急，已学严滩下钓筒。水国君王又姓萧，风情由是冠南朝。灵和殿下巴江柳，十二旒前舞翠条。强梳蓬鬓整斜冠，片烛光微夜思阑。天意最饶惆怅事，单栖分付与春寒。无多药圃近南荣，合有新苗次第生。稚子不知名品上，恐随春草斗输赢。一派溪随箬下流，春来无处不汀洲。漪澜未碧蒲犹短，不见鸳鸯正自由。山下花明水上曛，一桡青翰破霞文。越人但爱风流客，绣被何须属鄂君。妍华须是占时生，准拟差肩不近情。佳丽几时腰不细，荆王辛苦致宫名。姹女精神似月孤，敢将容易入洪炉。人间纵道铅华少，蝶翅新篁未肯无。贞白求丹变姓名，主恩潜助亦无成。侯家竟换梁天子，王整徒劳作外兵。春雨能膏草木肥，就中林野碧含滋。唯馀病客相逢背，一夜寒声减四肢。"
  },
  {
    "title": "和袭美木兰后池三咏。浮萍",
    "author": "陆龟蒙",
    "dynasty": "唐代",
    "content": "晚来风约半池明，重叠侵沙绿罽成。不用临池更相笑，最无根蒂是浮名。"
  },
  {
    "title": "和袭美虎丘寺西小溪闲泛三绝",
    "author": "陆龟蒙",
    "dynasty": "唐代",
    "content": "树号相思枝拂地，鸟语提壶声满溪。云涯一里千万曲，直是渔翁行也迷。荒柳卧波浑似困，宿云遮坞未全痴。云情柳意萧萧会，若问诸馀总不知。每逢孤屿一倚楫，便欲狂歌同采薇。任是烟萝中待月，不妨欹枕扣舷归。"
  },
  {
    "title": "读《阴符经》寄鹿门子",
    "author": "陆龟蒙",
    "dynasty": "唐代",
    "content": "清晨整冠坐，朗咏三百言。备识天地意，献词犯乾坤。何事不隐德，降灵生轩辕。口衔造化斧，凿破机关门。五贼忽迸逸，万物争崩奔。虚施神仙要，莫救华池源。但学战胜术，相高甲兵屯。龙蛇竞起陆，斗血浮中原。成汤与周武，反覆更为尊。下及秦汉得，黩弄兵亦烦。奸强自林据，仁弱无枝蹲。狂喉恣吞噬，逆翼争飞翻。家家伺天发，不肯匡淫昏。生民坠涂炭，比屋为冤魂。只为读此书，大朴难久存。微臣与轩辕，亦是万世孙。未能穷意义，岂敢求瑕痕。曾亦爱两句，可与贤达论。生者死之根，死者生之根。方寸了十字，万化皆胚腪.身外更何事，眼前徒自喧。黄河但东注，不见归昆仑。昼短苦夜永，劝君倾一尊。"
  },
  {
    "title": "巫峡",
    "author": "陆龟蒙",
    "dynasty": "唐代",
    "content": "巫峡七百里，巫山十二重。年年自云雨，环佩竟谁逢。"
  },
  {
    "title": "秋荷",
    "author": "陆龟蒙",
    "dynasty": "唐代",
    "content": "蒲茸承露有佳色，茭叶束烟如效颦。盈盈一水不得渡，冷翠遗香愁向人。"
  },
  {
    "title": "和袭美天竺寺八月十五夜桂子",
    "author": "陆龟蒙",
    "dynasty": "唐代",
    "content": "霜实常闻秋半夜，天台天竺堕云岑。如何两地无人种，却是湘漓是桂林。"
  },
  {
    "title": "相和歌辞。江南曲",
    "author": "陆龟蒙",
    "dynasty": "唐代",
    "content": "鱼戏莲叶间，参差隐叶扇。鵁鶄鸀鳿窥，潋滟无因见。鱼戏莲叶东，初霞射红尾。傍临谢山侧，恰值清风起。鱼戏莲叶西，盘盘舞波急。潜依曲岸凉，正对斜光入。鱼戏莲叶南，欹危午烟叠。光摇越鸟巢，影乱吴娃楫。鱼戏莲叶北，澄阳动微涟。回看帝子渚，稍背鄂君船。"
  },
  {
    "title": "小雪后书事",
    "author": "陆龟蒙",
    "dynasty": "唐代",
    "content": "时候频过小雪天，江南寒色未曾偏。枫汀尚忆逢人别，麦陇唯应欠雉眠。更拟结茅临水次，偶因行药到村前。邻翁意绪相安慰，多说明年是稔年。"
  },
  {
    "title": "江湖散人歌",
    "author": "陆龟蒙",
    "dynasty": "唐代",
    "content": "江湖散人天骨奇，短发搔来蓬半垂。手提孤篁曳寒茧，口诵太古沧浪词。词云太古万万古，民性甚野无风期。夜栖止与禽兽杂，独自构架纵横枝。因而称曰有巢氏，民共敬贵如君师。当时只效乌鹊辈，岂是有意陈尊卑。无端后圣穿凿破，一派前导千流随。多方恼乱元气死，日使文字生奸欺。圣人事业转销耗，尚有渔者存熙熙。风波不独困一士，凡百器具皆能施。罛疏沪腐鲈鳜脱，止失检驭无谗疵。人间所谓好男子，我见妇女留须眉。奴颜婢膝真乞丐，反以正直为狂痴。所以头欲散，不散弁峨巍。所以腰欲散，不散珮陆离。行散任之适，坐散从倾欹；语散空谷应，笑散春云披；衣散单复便，食散酸咸宜；书散浑真草，酒散甘醇醨；屋散势斜直，树散行参差；客散忘簪屦，禽散虚笼池。物外一以散，中心散何疑？不共诸侯分邑里，不与天子专隍陴。静则守桑柘，乱则逃妻儿。金镳贝带未尝识，白刃杀我穷生为。或闻蕃将负恩泽，号令铁马如风驰。大君年小丞相少，当轴自请都旌旗。神锋悉出羽林仗，缋画日月蟠龙螭。太宗基业甚牢固，小丑背叛当歼夷。禁军近自肃宗置，抑遏辅国争雄雌。必然大段剪凶逆，须召劲勇持军麾。四方贼垒犹占地，死者暴骨生寒饥。归来辄拟荷锄笠，诟吏已责租钱迟。兴师十万一日费，不啻千金何以支。只今利口且箕敛，何暇俯首哀惸嫠。均荒补败岂无术，布在方册撑颓隵.冰霜襦袴易反掌。白面诸郎殊不知。江湖散人悲古道，悠悠幸寄羲皇傲。官家未议活苍生，拜赐江湖散人号。"
  },
  {
    "title": "京口",
    "author": "陆龟蒙",
    "dynasty": "唐代",
    "content": "江干古渡伤离情，断山零落春潮平。东风料峭客帆远，落叶夕阳天际明。战舸昔浮千骑去，钓舟今载一翁轻。可怜宋帝筹帷处，苍翠无烟草自生。"
  },
  {
    "title": "和袭美重题蔷薇",
    "author": "陆龟蒙",
    "dynasty": "唐代",
    "content": "秾华自古不得久，况是倚春春已空。更被夜来风雨恶，满阶狼藉没多红。"
  },
  {
    "title": "范蠡",
    "author": "陆龟蒙",
    "dynasty": "唐代",
    "content": "平吴专越祸胎深，岂是功成有去心。勾践不知嫌鸟喙，归来犹自铸良金。"
  },
  {
    "title": "木兰堂（一作李商隐诗）",
    "author": "陆龟蒙",
    "dynasty": "唐代",
    "content": "洞庭波浪渺无津，日日征帆送远人。几度木兰舟上望，不知元是此花身。"
  },
  {
    "title": "子夜变歌三首",
    "author": "陆龟蒙",
    "dynasty": "唐代",
    "content": "人传欢负情，我自未尝见。三更开门去，始知子夜变。岁月如流迈，春尽秋已至。荧荧条上花，零落何乃驶。岁月如流迈，行已及素秋。蟋蟀吟堂前，惆怅使侬愁。"
  },
  {
    "title": "芙蓉",
    "author": "陆龟蒙",
    "dynasty": "唐代",
    "content": "闲吟鲍照赋，更起屈平愁。莫引西风动，红衣不耐秋。"
  },
  {
    "title": "袭美先辈以龟蒙所献五百言既蒙见和复示荣唱…用伸酬谢",
    "author": "陆龟蒙",
    "dynasty": "唐代",
    "content": "洪范分九畴，转成天下规。河图孕八卦，焕作玄中奇。先开否臧源，次筑经纬基。粤若鲁圣出，正当周德衰。越疆必载质，历国将扶危。诸侯恣崛强，王室方陵迟。歌凤时不偶，获麟心益悲。始嗟吾道穷，竟使空言垂。首赞五十易，又删三百诗。遂令篇籍光，可并日月姿。向非笔削功，未必无瑕疵。迨至夫子没，微言散如枝。所宗既不同，所得亦异宜。名法在深刻，虚玄至希夷。自从战伐来，一派纵横驰。寒谷生艳木，沸潭结流澌。惊奔失壮士，好恶随纤儿。嬴氏并六合，势尊丞相斯。加于挟书律，尽取坑焚之。南勒会稽颂，北恢胡亥阺.犹怀遍巡狩，不暇亲维持。及汉文景后，鸿生方dr摫。簸扬尧舜风，反作三代吹。飘飖四百载，左右为藩篱。邺下曹父子，猎贤甚熊罴。发论若霞驳，裁诗如锦摛。徐王应刘辈，头角咸相衰。或有妙绝赏，或为独步推。或许润色美，或嫌诋诃痴。倏以中利病，且非混醇醨.雅当乎魏文，丽矣哉陈思。不肯少选妄，恐贻后世嗤。吾祖仗才力，革车蒙虎皮。手持一白旄，直向文场麾。轻若脱钳釱，豁如抽扊扅。精钢不足利，騕褭何劳追。大可罩山岳，微堪析毫厘。十体免负赘，百家咸起痿。争入鬼神奥，不容天地私。一篇迈华藻，万古无孑遗。刻鹄尚未已，雕龙奋而为。刘生吐英辩，上下穷高卑。下臻宋与齐，上指轩从羲。岂但标八索，殆将包两仪。人谣洞野老，骚怨明湘累。立本以致诘，驱宏来抵隵.清如朔雪严，缓若春烟羸。或欲开户牖，或将饰缨緌.虽非倚天剑，亦是囊中锥。皆由内史意，致得东莞词。梁元尽索虏，后主终亡隋。哀音但浮脆，岂望分雄雌。吾唐揖让初，陛列森咎夔。作颂媲吉甫，直言过祖伊。明皇践中日，墨客肩参差。岳净秀擢削，海寒光陆离。皆能取穴凤，尽拟乘云螭。迩来二十祀，俊造相追随。余生落其下，亦值文明时。少小不好弄，逡巡奉弓箕。虽然苦贫贱，未省亲嚅ev.秋倚抱风桂，晓烹承露葵。穷年只败袍，积日无晨炊。远访卖药客，闲寻捕鱼师。归来蠹编上，得以含情窥。抗韵吟比雅，覃思念棿摛。因知昭明前，剖石呈清琪。又嗟昭明后，败叶埋芳蕤。纵有月旦评，未能天下知。徒为强貔豹，不免参狐狸。谁蹇行地足，谁抽刺天鬐.谁作河畔草，谁为洞中芝。谁若灵囿鹿，谁犹清庙牺。谁轻如鸿毛，谁密如凝脂。谁比蜀严静，谁方巴賨赀。谁能钓抃鳌，谁能灼神龟。谁背如水火，谁同若埙篪。谁可作梁栋，谁敢驱谷蠡。用此常不快，无人动交铍。空消病里骨，枉白愁中髭。鹿门先生才，大小无不怡。就彼六籍内，说诗直解颐。顾我迷未远，开怀溃其疑。初开凿本源，渐乃疏旁支。邃古派泛滥，皇朝光赫曦。揣摩是非际，一一如襟期。李杜气不易，孟陈节难移。信知君子言，可并神明蓍。枯腐尚求律，膏肓犹谒医。况将太牢味，见啖逋悬饥。今来置家地，正枕吴江湄。饵薄钩不曲，跫然守空坻。嘿坐无影响，唯君款茅茨。抽书乱签帙，酌茗烦瓯栖.或伴补缺砌，或偕诣荒祠。孤筇倚烟蔓，细木横风漪。触雨妨扉屦，临流泥江蓠。既狎野人调，甘为豪士訾。不敢负建鼓，唯忧掉降旗。希君念馀勇，挽袖登文陴。"
  },
  {
    "title": "奉酬袭美苦雨见寄",
    "author": "陆龟蒙",
    "dynasty": "唐代",
    "content": "松篁交加午阴黑，别是江南烟霭国。顽云猛雨更相欺，声似虓号色如墨。茅茨裛烂檐生衣，夜夜化为萤火飞。萤飞渐多屋渐薄，一注愁霖当面落。愁霖愁霖尔何错，灭顶于余奚所作。既不能赋似陈思王，又不能诗似谢康乐。昔年尝过杜子美，亦得高歌破印纸。惯曾掀搅大笔多，为我才情也如此。高揖愁霖词未已，披文忽自皮夫子。哀弦怨柱合为吟，cL我穷栖蓬藋里。初悲湿翼何由起，末欲笺天叩天耳。其如玉女正投壶，笑电霏霏作天喜。我本曾无一棱田，平生啸傲空渔船。有时赤脚弄明月，踏破五湖光底天。去岁王师东下急，输兵粟尽民相泣。伊予不战不耕人，敢怨烝黎无糁粒。不然受性圆如规，千姿万态分毫厘。唾壶虎子尽能执，舐痔折枝无所辞。有头强方心强直，撑拄颓风不量力。自爱垂名野史中，宁论抱困荒城侧。唯君浩叹非庸人，分衣辍饮来相亲。横眠木榻忘华荐，对食露葵轻八珍。欲穷玄，凤未白。欲怀仙，鲸尚隔。不如驱入醉乡中，只恐醉乡田地窄。"
  },
  {
    "title": "相和歌辞。子夜四时歌四首。春歌",
    "author": "陆龟蒙",
    "dynasty": "唐代",
    "content": "山连翠羽屏，草接烟华席。望尽南飞燕，佳人断信息。"
  },
  {
    "title": "相和歌辞。子夜四时歌四首。夏歌",
    "author": "陆龟蒙",
    "dynasty": "唐代",
    "content": "兰眼抬露斜，莺唇映花老。金龙倾漏尽，玉井敲冰早。"
  },
  {
    "title": "相和歌辞。子夜四时歌四首。秋歌",
    "author": "陆龟蒙",
    "dynasty": "唐代",
    "content": "凉汉清泬寥，衰林怨风雨。愁听络纬唱，似与羁魂语。"
  },
  {
    "title": "奉和袭美茶具十咏。煮茶",
    "author": "陆龟蒙",
    "dynasty": "唐代",
    "content": "闲来松间坐，看煮松上雪。时于浪花里，并下蓝英末。倾馀精爽健，忽似氛埃灭。不合别观书，但宜窥玉札。"
  },
  {
    "title": "奉和袭美茶具十咏。茶灶（《经》云茶灶无突）",
    "author": "陆龟蒙",
    "dynasty": "唐代",
    "content": "无突抱轻岚，有烟映初旭。盈锅玉泉沸，满甑云芽熟。奇香袭春桂，嫩色凌秋菊。炀者若吾徒，年年看不足。"
  },
  {
    "title": "又酬次韵",
    "author": "陆龟蒙",
    "dynasty": "唐代",
    "content": "从来多远思，尤向静中生。所以令心苦，还应是骨清。酒香偏入梦，花落又关情。积此风流事，争无后世名。"
  },
  {
    "title": "和袭美钓侣二章",
    "author": "陆龟蒙",
    "dynasty": "唐代",
    "content": "一艇轻撶看晓涛，接z5抛下漉春醪。相逢便倚蒹葭泊，更唱菱歌擘蟹螯。雨后沙虚古岸崩，鱼梁移入乱云层。归时月堕汀洲暗，认得妻儿结网灯。"
  },
  {
    "title": "白鹭",
    "author": "陆龟蒙",
    "dynasty": "唐代",
    "content": "雪然飞下立苍苔，应伴江鸥拒我来。见欲扁舟摇荡去，倩君先作水云媒。"
  },
  {
    "title": "翠碧",
    "author": "陆龟蒙",
    "dynasty": "唐代",
    "content": "红襟翠翰两参差，径拂烟华上细枝。春水渐生鱼易得，莫辞风雨坐多时。"
  },
  {
    "title": "和袭美扬州看辛夷花次韵",
    "author": "陆龟蒙",
    "dynasty": "唐代",
    "content": "柳疏梅堕少春丛，天遣花神别致功。高处朵稀难避日，动时枝弱易为风。堪将乱蕊添云肆，若得千株便雪宫。不待群芳应有意，等闲桃杏即争红。"
  },
  {
    "title": "白鸥诗",
    "author": "陆龟蒙",
    "dynasty": "唐代",
    "content": "惯向溪头漾浅沙，薄烟微雨是生涯。时时失伴沈山影，往往争飞杂浪花。晚树清凉还鸀鳿，旧巢零落寄蒹葭。池塘信美应难恋，针在鱼唇剑在虾。"
  },
  {
    "title": "奉和夏初袭美见访题小斋次韵",
    "author": "陆龟蒙",
    "dynasty": "唐代",
    "content": "四邻多是老农家，百树鸡桑半顷麻。尽趁晴明修网架，每和烟雨掉缲车。啼鸾偶坐身藏叶，饷妇归来鬓有花。不是对君吟复醉，更将何事送年华。"
  },
  {
    "title": "酬袭美夏首病愈见招次韵",
    "author": "陆龟蒙",
    "dynasty": "唐代",
    "content": "雨多青合是垣衣，一幅蛮笺夜款扉。蕙带又闻宽沈约，茅斋犹自忆王微。方灵只在君臣正，篆古须抛点画肥。除却伴谈秋水外，野鸥何处更忘机。"
  },
  {
    "title": "战秋辞",
    "author": "陆龟蒙",
    "dynasty": "唐代",
    "content": "八月空堂，前临隙荒。抽关散扇，晨乌未光。左右物态，森疏强梁。天随子爽駴恂栗，恍军庸之我当。濠然而沟，垒然而墙。纛然而桂，队然而篁。杉巉攒矛，蕉标建常。槁艾矢束，矫蔓弦张。蛙合助吹，鸟分启行。若革进而金止，固违阴而就阳。无何，云颜师，风旨伯。苍茫惨澹，隳危摵划。烟蒙上焚，雨阵下棘。如濠者注，如垒者辟；如纛者亚，如队者析；如矛者折，如常者拆；如矢者仆，如弦者磔；如吹者喑，如行者惕。石有发兮尽累，木有耳兮咸馘。云风雨烟，乘胜之势骄；杉篁蕉蔓，败北之气摵。天随子曰：吁，秋无神则已，如其有神，吾为尔羞之。南北畿圻，盗兴五期。方州大都，虎节龙旗。瓦解冰碎，瓜分豆离。斧抵耋老，干穿乳儿。昨宇今烬，朝人暮尸。万犊一啖，千仓一炊。扰践边朔，歼伤蜑夷。制质守帅，披攘城池。弓弮不刓，甲缀不离。凶渠歌笑，裂地无疑。天有四序，秋为司刑。少昊负扆，亲朝百灵。蓐收相臣，太白将星。可霾可电，可风可霆。可堑溺颠陷，可夭札迷冥。曾忘鏖剪，自意澄宁。苟蜡礼之云责，触天怒而谁丁，奈何欺荒庭？凌坏砌，摋崇茝，批宿蕙，揭编茅而逞力，断纬萧而作势，不过约弱欹垂，戕残废替。可谓弃其本而趋其末，舍其大而从其细也。辞犹未已，色若愧耻，于是堕者止，偃者起。"
  },
  {
    "title": "奉酬袭美苦雨四声重寄三十二句。平上声",
    "author": "陆龟蒙",
    "dynasty": "唐代",
    "content": "层云愁天低，久雨倚槛冷。丝禽藏荷香，锦鲤绕岛影。心将时人乖，道与隐者静。桐阴无深泉，所以逞短绠。"
  },
  {
    "title": "晚渡",
    "author": "陆龟蒙",
    "dynasty": "唐代",
    "content": "半波风雨半波晴，渔曲飘秋野调清。各样莲船逗村去，笠檐蓑袂有残声。"
  },
  {
    "title": "和袭美女坟湖（即吴王葬女之所）",
    "author": "陆龟蒙",
    "dynasty": "唐代",
    "content": "水平波淡绕回塘，鹤殉人沉万古伤。应是离魂双不得，至今沙上少鸳鸯。"
  },
  {
    "title": "和袭美泰伯庙",
    "author": "陆龟蒙",
    "dynasty": "唐代",
    "content": "故国城荒德未荒，年年椒奠湿中堂。迩来父子争天下，不信人间有让王。"
  },
  {
    "title": "和袭美木兰后池三咏。重台莲花",
    "author": "陆龟蒙",
    "dynasty": "唐代",
    "content": "水国烟乡足芰荷，就中芳瑞此难过。风情为与吴王近，红萼常教一倍多。"
  },
  {
    "title": "寄怀华阳道士",
    "author": "陆龟蒙",
    "dynasty": "唐代",
    "content": "华阳门外五芝生，餐罢愁君入杳冥。遥夜独栖还有梦，昔年相见便忘形。为分科斗亲铅椠，与说蜉蝣坐竹棂。醮后几时归紫阁，别来终日诵黄庭。闲教辨药僮名甲，静识窥巢鹤姓丁。绝涧饮羊春水腻，傍林烧石野烟腥。深沈谷响含疏磬，片段岚光落画屏。休采古书探禹穴，自刊新历斗尧蓂.珠宫凤合迎萧史，玉籍人谁访蔡经？架上黑椽长褐稳，案头丹篆小符灵。霓轩入洞齐初月，羽节升坛拜七星。当路独行冲虎豹，向风孤啸起雷霆。凝神密室多生白，叙事联编尽杀青。匝地山川皆暗写，隐天竽籁只闲听。分张火力烧金灶，拂拭苔痕洗酒瓶。翠壁上吟朝复暮，暖云边卧醉还醒。倚身长短裁筇杖，倩客高低结草亭。直用森严朝北帝，爱将清浅问东溟。常思近圃看栽杏，拟借邻峰伴采苓。掩树半扉晴霭霭，背琴残烛晓荧荧。旧来扪虱知王猛，欲去为龙叹管宁。蟾魄几应临蕙帐，渔竿犹尚枕枫汀。衔烟细草无端绿，冒雨闲花作意馨。掠岸惊波沈翡翠，入檐斜照碍蜻蜓。初征汉栈宜飞檄，待破燕山好勒铭。六辔未收千里马，一囊空负九秋萤。我悲雌伏真方枘，他骋雄材似建瓴。合在深崖齐散术，自求沧海点流萍。频抛俗物心还爽，远忆幽期目剩瞑。见买扁舟束真诰，手披仙语任扬舲."
  },
  {
    "title": "谢山泉",
    "author": "陆龟蒙",
    "dynasty": "唐代",
    "content": "决决春泉出洞霞，石坛封寄野人家。草堂尽日留僧坐，自向前溪摘茗芽。"
  },
  {
    "title": "连昌宫词二首。门",
    "author": "陆龟蒙",
    "dynasty": "唐代",
    "content": "金铺零落兽镮空，斜掩双扉细草中。日暮鸟归宫树绿，不闻鸦轧闭春风。"
  },
  {
    "title": "奉和袭美茶具十咏。茶鼎",
    "author": "陆龟蒙",
    "dynasty": "唐代",
    "content": "新泉气味良，古铁形状丑。那堪风雪夜，更值烟霞友。曾过赪石下，又住清溪口。且共荐皋卢，何劳倾斗酒。"
  },
  {
    "title": "奉和袭美酒中十咏。酒星",
    "author": "陆龟蒙",
    "dynasty": "唐代",
    "content": "万古醇酎气，结而成晶荧。降为嵇阮徒，动与尊罍并。不独祭天庙，亦应邀客星。何当八月槎，载我游青冥。"
  },
  {
    "title": "和袭美初冬偶作寄南阳润卿次韵",
    "author": "陆龟蒙",
    "dynasty": "唐代",
    "content": "逐日生涯敢计冬，可嗟寒事落然空。窗怜返照缘书小，庭喜新霜为橘红。衰柳尚能和月动，败兰犹拟倩烟笼。不知海上今清浅，试与飞书问洛公。"
  },
  {
    "title": "奉和袭美谢友人惠人参",
    "author": "陆龟蒙",
    "dynasty": "唐代",
    "content": "五叶初成椵树阴，紫团峰外即鸡林。名参鬼盖须难见，材似人形不可寻。品第已闻升碧简，携持应合重黄金。殷勤润取相如肺，封禅书成动帝心。"
  },
  {
    "title": "奉和袭美赠魏处士五贶诗。华顶杖",
    "author": "陆龟蒙",
    "dynasty": "唐代",
    "content": "万古阴崖雪，灵根不为枯。瘦于霜鹤胫，奇似黑龙须。拄访谭玄客，持看泼墨图。湖云如有路，兼可到仙都。"
  },
  {
    "title": "四明山诗。鹿亭",
    "author": "陆龟蒙",
    "dynasty": "唐代",
    "content": "鹿亭岩下置，时领白麛过。草细眠应久，泉香饮自多。认声来月坞，寻迹到烟萝。早晚吞金液，骑将上绛河。"
  },
  {
    "title": "村中晚望",
    "author": "陆龟蒙",
    "dynasty": "唐代",
    "content": "抱杖柴门立，江村日易斜。雁寒犹忆侣，人病更离家。短鬓看成雪，双眸旧有花。何须万里外，即此是天涯。"
  },
  {
    "title": "寄吴融",
    "author": "陆龟蒙",
    "dynasty": "唐代",
    "content": "一夜秋声入井桐，数枝危绿怕西风。霏霏晚砌烟华上，淅淅疏帘雨气通。君整轮蹄名未了，我依琴鹤病相攻。到头江畔从渔事，织作中流万尺篊."
  },
  {
    "title": "江南秋怀寄华阳山人",
    "author": "陆龟蒙",
    "dynasty": "唐代",
    "content": "栉发凉天曙，含毫故国情。归心一夜极，病体九秋轻。忽起襜褕咏，因悲络纬鸣。逢山即堪隐，何路可图荣。揲策空占命，持竿不钓名。忘忧如有待，纵懒似无营。小径才分草，斜扉劣辨荆。冷荷承露菂，疏菊卧烟茎。谱为听琴阅，图缘看海帧。鹭毛浮岛白，鱼尾撇波赪.庭橘低攀嗅，园葵旋折烹。饿乌窥食案，斗鼠落书棚。种豆悲杨恽，投瓜忆卫旍。东林谁处士，南郭自先生。分野星多蹇，连山卦少亨。衣裾徒博大，文籍漫纵横。兰叶骚人佩，莼丝内史羹。鹖冠难适越，羊酪未饶伧。倚啸微抽恨，论玄好析酲。栖迟劳鼓箧，豪侠爱金籝.炼药传丹鼎，尝茶试石bP.沼连枯苇暗，窗对脱梧明。未达讥张翰，非才嫉祢衡。远怀魂易黯，幽愤骨堪惊。砺缺知矛利，磨瑕见璧瑛。道源疏滴沥，儒肆售精诚。敢叹良时掷，犹胜乱世撄。相秦犹几死，王汉尚当黥。饮啄期应定，穷通势莫争。髡钳为皂隶，谭笑得公卿。浴日安知量，追风不计程。尘埃张耳分，肝胆季心倾。谕蜀专操檄，通瓯独请缨。匹夫能曲踊，万骑可横行。许国轻妻子，防边重战耕。俄分上尊酒，骤厌五侯鲭。静默供三语，从容等一枰。弘深司马法，雄杰贰师兵。朔雪埋烽燧，寒笳裂旆旌。乘时收句注，即日扫欃枪。武昔威殊俗，文今被八弦。琮璜陈始毕，韶夏教初成。芽孽群妖灭，松筠百度贞。郎官青琐拜，使者绣衣迎。帝道将云辟，浇波渐砥平。学徒羞说霸，佳士耻为跉。负杖歌栖亩，操觚赋北征。才当曹斗怯，书比惠车盈。谢氏怜儿女，郄家贵舅甥。唯荒稚珪宅，莫赠景山枪。贤彦风流远，江湖思绪萦。讴哑摇舴艋，出没漾。晚树参差碧，奇峰逦迤晴。水喧揌紫芡，村响yw香粳。荷笠渔翁古，穿篱守犬狞。公衫白纻卷，田饷绿筲擎。地与膏腴错，人多富寿并。相欢时帖泰，独坐岁峥嵘。唧啧蛩吟壁，连轩鹤舞楹。戍风飘叠鼓，邻月动哀筝。未得文章力，何由俸禄请。和铅还搰搰，持斧自丁丁。惊惧疑凋朽，功勤过屑琼。凝神披夕秀，尽力取朝英。蠹简开尘箧，寒灯立晓檠。静翻词客系，闲难史官评。天地宁舒惨，山川自变更。只能分跖惠，谁解等殇彭。项岂重瞳圣，夔犹一足cF.阮高酣麹糵，庄达谢牺牲。齰舌无劳话，宽心岂可盛。但从垆冶锻，莫受罻罗婴。砚拨萍根洗，舟冲蓼穗撑。短床编翠竹，低机凭红柽。霜信催杨柳，烟容袅杜蘅。桁排巢燕燕，屏画醉猩猩。懒桧推岚影，飞泉撼玉琤.fsfp寻远近，握槊斗输赢。枝压离披瓠，檐垂礧磊橙。忘情及宗炳，抱疾过刘桢。野馈夸菰饭，江商贾蔗饧。送神抱瓦釜，留客上瓷觥。举楫挥青剑，鸣榔扣远钲。鸟行沉莽碧，鱼队破泓澄。手戟非吾事，腰镰且发硎。谅难求摽摽，聊欲取铮铮。几叹虫甘蓼，还思鹿美苹。愁长难自剪，歌断有谁赓。未去师黄石，空能说白珩。性湍休激浪，言莠罢抽萌。地僻琴尊独，溪寒杖屦清。物齐消臆对，戈倒共心盟。丝曳灵妃瑟，金涵太子笙。幽栖胶竹坞，仙虑驿蓬瀛。想像珠襦凤，追飞翠蕊莺。雾帘深杳悄，云磬冷敲铿。箓字多阶品，华阳足弟兄。焚香凝一室，尽日思层城。匿景崦嵫色，呀空渤澥声。吾当营巨黍，东去射长鲸。"
  },
  {
    "title": "奉和袭美初冬章上人院",
    "author": "陆龟蒙",
    "dynasty": "唐代",
    "content": "每伴来方丈，还如到四禅。菊承荒砌露，茶待远山泉。画古全无迹，林寒却有烟。相看吟未竟，金磬已泠然。"
  },
  {
    "title": "袭美见题郊居十首，因次韵酬之以伸荣谢",
    "author": "陆龟蒙",
    "dynasty": "唐代",
    "content": "近来唯乐静，移傍故城居。闲打修琴料，时封谢药书。夜停江上鸟，晴晒箧中鱼。出亦图何事，无劳置栈车。倩人医病树，看仆补衡茅。散发还同阮，无心敢慕巢。简便书露竹，尊待破霜匏。日好林间坐，烟萝近欲交。倭僧留海纸，山匠制云床。懒外应无敌，贫中直是王。池平鸥思喜，花尽蝶情忙。欲问新秋计，菱丝一亩强。故山空自掷，当路竟谁知。只有经时策，全无养拙资。病深怜灸客，炊晚信樵儿。谩欲陈风俗，周官未采诗。福地能容堑，玄关讵有扉。静思琼版字，闲洗铁筇衣。鸟破凉烟下，人冲暮雨归。故园秋草梦，犹记绿微微。水影沉鱼器，邻声动纬车。燕轻捎坠叶，蜂懒卧燋花。说史评诸例，论兵到百家。明时如不用，归去种桑麻。禹穴奇编缺，雷平异境残。静吟封箓检，归兴削帆竿。白石堪为饭，青萝好作冠。几时当斗柄，同上步罡坛。强起披衣坐，徐行处暑天。上阶来斗雀，移树去惊蝉。莫问盐车骏，谁看酱瓿玄。黄金如可化，相近买云泉。野入青芜巷，陂侵白竹门。风高开栗刺，沙浅露芹根。迸鼠缘藤桁，饥乌立石盆。东吴虽不改，谁是武王孙。疏慵真有素，时势尽无能。风月虽为敌，林泉幸未憎。酒材经夏阙，诗债待秋征。只有君同癖，闲来对曲肱。"
  },
  {
    "title": "奉和袭美病中书情寄上崔谏议次韵",
    "author": "陆龟蒙",
    "dynasty": "唐代",
    "content": "或偃虚斋或在公，蔼然林下昔贤风。庭前有蝶争烟蕊，帘外无人报水筒。行药不离深幌底，寄书多向远山中。西园夜烛偏堪忆，曾为题诗刻半红。"
  },
  {
    "title": "奉和袭美病孔雀",
    "author": "陆龟蒙",
    "dynasty": "唐代",
    "content": "懒移金翠傍檐楹，斜倚芳丛旧态生。唯奈瘴烟笼饮啄，可堪春雨滞飞鸣。鸳鸯水畔回头羡，豆蔻图前举眼惊。争得鹧鸪来伴著，不妨还校有心情。"
  },
  {
    "title": "奉和袭美卧疾感春见寄次韵",
    "author": "陆龟蒙",
    "dynasty": "唐代",
    "content": "共寻花思极飞腾，疾带春寒去未能。烟径水涯多好鸟，竹床蒲椅但高僧。须知日富为神授，只有家贫免盗憎。除却数函图籍外，更将何事结良朋。"
  },
  {
    "title": "秋赋有期因寄袭美（时将主试贡士）",
    "author": "陆龟蒙",
    "dynasty": "唐代",
    "content": "云似无心水似闲，忽思名在贡书间。烟霞鹿弁聊悬著，邻里渔舠暂解还。文草病来犹满箧，药苗衰后即离山。广寒宫树枝多少，风送高低便可攀。"
  },
  {
    "title": "和袭美新秋即事次韵三首",
    "author": "陆龟蒙",
    "dynasty": "唐代",
    "content": "心似孤云任所之，世尘中更有谁知。愁寻冷落惊双鬓，病得清凉减四支。怀旧药溪终独往，宿枯杉寺已频期。兼须为月求高处，即是霜轮杀满时。帆楫衣裳尽钓徒，往来踪迹遍三吴。闲中展卷兴亡小，醉后题诗点画粗。松岛伴谭多道气，竹窗孤梦岂良图。还须待致升平了，即往扁舟放五湖。声利从来解破除，秋滩唯忆下桐庐。鸬鹚阵合残阳少，蜻蛚吟高冷雨疏。辩伏南华论指指，才非玄晏借书书。当时任使真堪笑，波上三年学炙鱼。"
  },
  {
    "title": "和袭美寒日书斋即事三首，每篇各用一韵",
    "author": "陆龟蒙",
    "dynasty": "唐代",
    "content": "不必探幽上郁冈，公斋吟啸亦何妨。唯求薏苡供僧食，别著氍毹待客床。春近带烟分短蕙，晓来冲雪撼疏篁。馀杭山酒犹封在，遥嘱高人未肯尝。已上星津八月槎，文通犹自学丹砂。仙经写得空三洞，隐士招来别九华。静对真图呼绿齿，偶开神室问黄芽。方诸更是怜才子，锡赉于君合有差。名价皆酬百万馀，尚怜方丈讲玄虚。西都宾问曾成赋，东海人求近著书。茅洞烟霞侵寤寐，檀溪风月挂樵渔。清朝还要廷臣在，两地宁容便结庐。"
  },
  {
    "title": "中元夜寄道侣二首",
    "author": "陆龟蒙",
    "dynasty": "唐代",
    "content": "学饵霜茸骨未轻，每逢真夕梦还清。丁宁独受金妃约，许与亲题玉篆名。月苦撼残临水珮，风微飘断系云缨。须臾枕上桐窗晓，露压千枝滴滴声。橘斋风露已清馀，东郭先生病未除。孤枕易为蛩破梦，短檐难得燕传书。广云披日君应近，倒影裁花我尚疏。唯羡羽人襟似水，平持旄节步空虚。"
  },
  {
    "title": "奉和袭美馆娃宫怀古次韵",
    "author": "陆龟蒙",
    "dynasty": "唐代",
    "content": "镂楣消落濯春雨，苍翠无言空断崖。草碧未能忘帝女，燕轻犹自识宫钗。江山只有愁容在，剑珮应和愧色埋。赖在伍员骚思少，吴王才免似荆怀。"
  },
  {
    "title": "奉和袭美怀华阳润卿博士三首",
    "author": "陆龟蒙",
    "dynasty": "唐代",
    "content": "几降真官授隐书，洛公曾到梦中无。眉间入静三辰影，肘后通灵五岳图。北洞树形如曲盖，东凹山色入薰炉。金墟福地能容否，愿作冈前蒋负刍。火景应难到洞宫，萧闲堂冷任天风。谈玄麈尾抛云底，服散龙胎在酒中。有路还将赤城接，无泉不共紫河通。奇编早晚教传授，免以神仙问葛洪。终日焚香礼洞云，更思琪树转劳神。曾寻下泊常经月，不到中峰又累春。仙道最高黄玉箓，暑天偏称白纶巾。清斋若见茅司命，乞取朱儿十二斤。"
  },
  {
    "title": "奉和袭美寄题罗浮轩辕先生所居",
    "author": "陆龟蒙",
    "dynasty": "唐代",
    "content": "鼎成仙驭入崆峒，百世犹传至道风。暂应青词为穴凤，却思丹徼伴冥鸿。金公的的生炉际，琼刃时时到梦中。预恐浮山归有日，载将云室十洲东。"
  },
  {
    "title": "奉和袭美醉中偶作见寄次韵",
    "author": "陆龟蒙",
    "dynasty": "唐代",
    "content": "海鹤飘飘韵莫侪，在公犹与俗情乖。初呈酒务求专判，合祷山祠请自差。永夜谭玄侵罔象，一生交态忘形骸。怜君醉墨风流甚，几度题诗小谢斋。"
  },
  {
    "title": "奉和袭美酒中十咏。酒垆",
    "author": "陆龟蒙",
    "dynasty": "唐代",
    "content": "锦里多佳人，当垆自沽酒。高低过反坫，大小随圆瓿。数钱红烛下，涤器春江口。若得奉君欢，十千求一斗。"
  },
  {
    "title": "引泉诗（睦州龙兴观老君院作）",
    "author": "陆龟蒙",
    "dynasty": "唐代",
    "content": "上嗣位六载，吾宗刺桐川。余来拜旌戟，诏下之明年。是时春三月，绕郭花蝉联。岚盘百万髻，上插黄金钿。授以道士馆，置榻于东偏。满院声碧树，空堂形老仙。本性乐凝淡，及来更虚玄。焚香礼真像，盥手披灵编。新定山角角，乌龙独巉然。除非净晴日，不见苍崖巅。上有拏云峰，下有喷壑泉。泉分数十汊，落处皆峥潺。寒声入烂醉，聒破西窗眠。支筇起独寻，只在墙东边。呼童具畚锸，立凿莓苔穿。灇淙一派堕，练带横斜牵。乱石抛落落，寒流响溅溅。狂奴七里濑，缩到疏楹前。跳花泼半散，涌沫飞旋圆。势束三峡挂，泻危孤磴悬。曾闻瑶池溜，亦灌朱草田。凫伯弄翠蕊，鸾雏舞丹烟。凌风捩桂柁，隔雾驰犀船。况当玄元家，尝著道德篇。上善可比水，斯文参五千。精灵若在此，肯恶微波传。不拟争滴沥，还应会沦涟。出门复飞箭，合势浮青天。必有学真子，鹿冠秋鹤颜。如能辅余志，日使疏其源。"
  },
  {
    "title": "奉和袭美茶具十咏。茶人",
    "author": "陆龟蒙",
    "dynasty": "唐代",
    "content": "天赋识灵草，自然钟野姿。闲来北山下，似与东风期。雨后探芳去，云间幽路危。唯应报春鸟，得共斯人知。"
  },
  {
    "title": "相和歌辞。婕妤怨",
    "author": "陆龟蒙",
    "dynasty": "唐代",
    "content": "妾貌非倾国，君王忽然宠。南山掌上来，不及新恩重。后宫多窈窕，日日学新声。一落君王耳，南山又须轻。"
  },
  {
    "title": "临江仙·梦后楼台高锁",
    "author": "晏几道",
    "dynasty": "宋代",
    "content": "梦后楼台高锁，酒醒帘幕低垂。去年春恨却来时。落花人独立，微雨燕双飞。记得小蘋初见，两重心字罗衣。琵琶弦上说相思。当时明月在，曾照彩云归。(蘋 通：苹)"
  },
  {
    "title": "鹧鸪天·彩袖殷勤捧玉钟",
    "author": "晏几道",
    "dynasty": "宋代",
    "content": "彩袖殷勤捧玉钟。当年拚却醉颜红。舞低杨柳楼心月，歌尽桃花扇底风。从别后，忆相逢。几回魂梦与君同。今宵剩把银釭照，犹恐相逢是梦中。"
  },
  {
    "title": "长相思·长相思",
    "author": "晏几道",
    "dynasty": "宋代",
    "content": "长相思，长相思。若问相思甚了期，除非相见时。长相思，长相思。欲把相思说似谁，浅情人不知。"
  },
  {
    "title": "鹧鸪天·醉拍春衫惜旧香",
    "author": "晏几道",
    "dynasty": "宋代",
    "content": "醉拍春衫惜旧香。天将离恨恼疏狂。年年陌上生秋草，日日楼中到夕阳。云渺渺，水茫茫。征人归路许多长。相思本是无凭语，莫向花笺费泪行。"
  },
  {
    "title": "清平乐·留人不住",
    "author": "晏几道",
    "dynasty": "宋代",
    "content": "留人不住，醉解兰舟去。一棹碧涛春水路，过尽晓莺啼处。渡头杨柳青青，枝枝叶叶离情。此后锦书休寄，画楼云雨无凭。"
  },
  {
    "title": "少年游·离多最是",
    "author": "晏几道",
    "dynasty": "宋代",
    "content": "离多最是，东西流水，终解两相逢。浅情终似，行云无定，犹到梦魂中。可怜人意，薄于云水，佳会更难重。细想从来，断肠多处，不与今番同。"
  },
  {
    "title": "临江仙·斗草阶前初见",
    "author": "晏几道",
    "dynasty": "宋代",
    "content": "斗草阶前初见，穿针楼上曾逢。罗裙香露玉钗风。靓妆眉沁绿，羞脸粉生红。流水便随春远，行云终与谁同。酒醒长恨锦屏空。相寻梦里路，飞雨落花中。"
  },
  {
    "title": "蝶恋花·梦入江南烟水路",
    "author": "晏几道",
    "dynasty": "宋代",
    "content": "梦入江南烟水路，行尽江南，不与离人遇。睡里消魂无说处，觉来惆怅消魂误。欲尽此情书尺素，浮雁沉鱼，终了无凭据。却倚缓弦歌别绪，断肠移破秦筝柱。"
  },
  {
    "title": "鹧鸪天·小令尊前见玉箫",
    "author": "晏几道",
    "dynasty": "宋代",
    "content": "小令尊前见玉箫。银灯一曲太妖娆。歌中醉倒谁能恨，唱罢归来酒未消。春悄悄，夜迢迢。碧云天共楚宫遥。梦魂惯得无拘检，又踏杨花过谢桥。"
  },
  {
    "title": "思远人·红叶黄花秋意晚",
    "author": "晏几道",
    "dynasty": "宋代",
    "content": "红叶黄花秋意晚，千里念行客。飞云过尽，归鸿无信，何处寄书得。泪弹不尽临窗滴，就砚旋研墨。渐写到别来，此情深处，红笺为无色。"
  },
  {
    "title": "蝶恋花·醉别西楼醒不记",
    "author": "晏几道",
    "dynasty": "宋代",
    "content": "醉别西楼醒不记。春梦秋云，聚散真容易。斜月半窗还少睡。画屏闲展吴山翠。衣上酒痕诗里字。点点行行，总是凄凉意。红烛自怜无好计。夜寒空替人垂泪。"
  },
  {
    "title": "阮郎归·天边金掌露成霜",
    "author": "晏几道",
    "dynasty": "宋代",
    "content": "天边金掌露成霜。云随雁字长。绿杯红袖趁重阳。人情似故乡。兰佩紫，菊簪黄。殷勤理旧狂。欲将沉醉换悲凉。清歌莫断肠。"
  },
  {
    "title": "鹧鸪天·十里楼台倚翠微",
    "author": "晏几道",
    "dynasty": "宋代",
    "content": "十里楼台倚翠微。百花深处杜鹃啼。殷勤自与行人语，不似流莺取次飞。惊梦觉，弄晴时。声声只道不如归。天涯岂是无归意，争奈归期未可期。"
  },
  {
    "title": "生查子·关山魂梦长",
    "author": "晏几道",
    "dynasty": "宋代",
    "content": "关山魂梦长，鱼雁音尘少。两鬓可怜青，只为相思老。归梦碧纱窗，说与人人道。真个别离难，不似相逢好。"
  },
  {
    "title": "点绛唇·花信来时",
    "author": "晏几道",
    "dynasty": "宋代",
    "content": "花信来时，恨无人似花依旧。又成春瘦，折断门前柳。天与多情，不与长相守。分飞后，泪痕和酒，占了双罗袖。"
  },
  {
    "title": "阮郎归·旧香残粉似当初",
    "author": "晏几道",
    "dynasty": "宋代",
    "content": "旧香残粉似当初。人情恨不如。一春犹有数行书。秋来书更疏。衾凤冷，枕鸳孤。愁肠待酒舒。梦魂纵有也成虚。那堪和梦无。"
  },
  {
    "title": "南乡子·新月又如眉",
    "author": "晏几道",
    "dynasty": "宋代",
    "content": "新月又如眉。长笛谁教月下吹。楼倚暮云初见雁，南飞。漫道行人雁后归。意欲梦佳期。梦里关山路不知。却待短书来破恨，应迟。还是凉生玉枕时。"
  },
  {
    "title": "蝶恋花·黄菊开时伤聚散",
    "author": "晏几道",
    "dynasty": "宋代",
    "content": "黄菊开时伤聚散。曾记花前，共说深深愿。重见金英人未见。相思一夜天涯远。罗带同心闲结遍。带易成双，人恨成双晚。欲写彩笺书别怨。泪痕早已先书满。"
  },
  {
    "title": "鹧鸪天·守得莲开结伴游",
    "author": "晏几道",
    "dynasty": "宋代",
    "content": "守得莲开结伴游，约开萍叶上兰舟。来时浦口云随棹，采罢江边月满楼。花不语，水空流，年年拚得为花愁。明朝万一西风动，争奈朱颜不耐秋。"
  },
  {
    "title": "浪淘沙·小绿间长红",
    "author": "晏几道",
    "dynasty": "宋代",
    "content": "小绿间长红，露蕊烟丛。花开花落昔年同。惟恨花前携手处，往事成空。山远水重重，一笑难逢。已拚长在别离中。霜鬓知他从此去，几度春风。"
  },
  {
    "title": "清平乐·千花百草",
    "author": "晏几道",
    "dynasty": "宋代",
    "content": "千花百草。送得春归了。拾蕊人稀红渐少。叶底杏青梅小。小琼闲抱琵琶。雪香微透轻纱。正好一枝娇艳，当筵独占韶华。"
  },
  {
    "title": "临江仙·身外闲愁空满",
    "author": "晏几道",
    "dynasty": "宋代",
    "content": "身外闲愁空满，眼中欢事常稀。明年应赋送君诗。细从今夜数，相会几多时。浅酒欲邀谁劝，深情惟有君知。东溪春近好同归。柳垂江上影，梅谢雪中枝。"
  },
  {
    "title": "破阵子·柳下笙歌庭院",
    "author": "晏几道",
    "dynasty": "宋代",
    "content": "柳下笙歌庭院，花间姊妹秋千。记得春楼当日事，写向红窗夜月前。凭谁寄小莲。绛蜡等闲陪泪，吴蚕到了缠绵。绿鬓能供多少恨，未肯无情比断弦。今年老去年。"
  },
  {
    "title": "鹧鸪天·当日佳期鹊误传",
    "author": "晏几道",
    "dynasty": "宋代",
    "content": "当日佳期鹊误传。至今犹作断肠仙。桥成汉渚星波外，人在鸾歌凤舞前。欢尽夜，别经年。别多欢少奈何天。情知此会无长计，咫尺凉蟾亦未圆。"
  },
  {
    "title": "玉楼春·东风又作无情计",
    "author": "晏几道",
    "dynasty": "宋代",
    "content": "东风又作无情计，艳粉娇红吹满地。碧楼帘影不遮愁，还似去年今日意。谁知错管春残事，到处登临曾费泪。此时金盏直须深，看尽落花能几醉！"
  },
  {
    "title": "生查子·金鞭美少年",
    "author": "晏几道",
    "dynasty": "宋代",
    "content": "金鞭美少年，去跃青骢马。牵系玉楼人，绣被春寒夜。消息未归来，寒食梨花谢。无处说相思，背面秋千下。"
  },
  {
    "title": "虞美人·曲阑干外天如水",
    "author": "晏几道",
    "dynasty": "宋代",
    "content": "曲阑干外天如水。昨夜还曾倚。初将明月比佳期。长向月圆时候、望人归。罗衣著破前香在。旧意谁教改。一春离恨懒调弦。犹有两行闲泪、宝筝前。"
  },
  {
    "title": "鹧鸪天·绿橘梢头几点春",
    "author": "晏几道",
    "dynasty": "宋代",
    "content": "绿橘梢头几点春。似留香蕊送行人。明朝紫凤朝天路，十二重城五碧云。歌渐咽，酒初醺。尽将红泪湿湘裙。赣江西畔从今日，明月清风忆使君。"
  },
  {
    "title": "采桑子·西楼月下当时见",
    "author": "晏几道",
    "dynasty": "宋代",
    "content": "西楼月下当时见，泪粉偷匀。歌罢还颦。恨隔炉烟看未真。别来楼外垂杨缕，几换青春。倦客红尘。长记楼中粉泪人。"
  },
  {
    "title": "鹧鸪天·一醉醒来春又残",
    "author": "晏几道",
    "dynasty": "宋代",
    "content": "一醉醒来春又残。野棠梨雨泪阑干。玉笙声里鸾空怨，罗幕香中燕未还。终易散，且长闲。莫教离恨损朱颜。谁堪共展鸳鸯锦，同过西楼此夜寒。"
  },
  {
    "title": "鹧鸪天·题破香笺小砑红",
    "author": "晏几道",
    "dynasty": "宋代",
    "content": "题破香笺小砑红。诗篇多寄旧相逢。西楼酒面垂垂雪，南苑春衫细细风。花不尽，柳无穷。别来欢事少人同。凭谁问取归云信，今在巫山第几峰。"
  },
  {
    "title": "鹧鸪天·梅蕊新妆桂叶眉",
    "author": "晏几道",
    "dynasty": "宋代",
    "content": "梅蕊新妆桂叶眉。小莲风韵出瑶池。云随绿水歌声转，雪绕红绡舞袖垂。伤别易，恨欢迟。惜无红锦为裁诗。行人莫便消魂去，汉渚星桥尚有期。"
  },
  {
    "title": "御街行·街南绿树春饶絮",
    "author": "晏几道",
    "dynasty": "宋代",
    "content": "街南绿树春饶絮，雪满游春路。树头花艳杂娇云，树底人家朱户。北楼闲上，疏帘高卷，直见街南树。阑干倚尽犹慵去，几度黄昏雨。晚春盘马踏青苔，曾傍绿荫深驻。落花犹在，香屏空掩，人面知何处？"
  },
  {
    "title": "南乡子·渌水带青潮",
    "author": "晏几道",
    "dynasty": "宋代",
    "content": "渌水带青潮。水上朱阑小渡桥。桥上女儿双笑靥，妖娆。倚著阑干弄柳条。月夜落花朝。减字偷声按玉箫。柳外行人回首处，迢迢。若比银河路更遥。"
  },
  {
    "title": "清平乐·烟轻雨小",
    "author": "纳兰性德",
    "dynasty": "清代",
    "content": "烟轻雨小，望里青难了。一缕断虹垂树杪，又是乱山残照。凭高目断征途，暮云千里平芜。日夜河流东下，锦书应托双鱼。"
  },
  {
    "title": "蝶恋花·笑艳秋莲生绿浦",
    "author": "晏几道",
    "dynasty": "宋代",
    "content": "笑艳秋莲生绿浦。红脸青腰，旧识凌波女。照影弄妆娇欲语。西风岂是繁花主。可恨良辰天不与。才过斜阳，又是黄昏雨。朝落暮开空自许。竟无人解知心苦。"
  },
  {
    "title": "临江仙·淡水三年欢意",
    "author": "晏几道",
    "dynasty": "宋代",
    "content": "淡水三年欢意，危弦几夜离情。晓霜红叶舞归程。客情今古道，秋梦短长亭。渌酒尊前清泪，阳关叠里离声。少陵诗思旧才名。云鸿相约处，烟雾九重城。"
  },
  {
    "title": "虞美人·小梅枝上东君信",
    "author": "晏几道",
    "dynasty": "宋代",
    "content": "小梅枝上东君信。雪后花期近。南枝开尽北枝开。长被陇头游子、寄春来。年年衣袖年年泪。总为今朝意。问谁同是忆花人。赚得小鸿眉黛、也低颦。"
  },
  {
    "title": "生查子·落梅庭榭香",
    "author": "晏几道",
    "dynasty": "宋代",
    "content": "落梅庭榭香，芳草池塘绿。春恨最关情，日过阑干曲。几时花里闲，看得花枝足。醉后莫思家，借取师师宿。"
  },
  {
    "title": "蝶恋花·初捻霜纨生怅望",
    "author": "晏几道",
    "dynasty": "宋代",
    "content": "初捻霜纨生怅望。隔叶莺声，似学秦娥唱。午睡醒来慵一饷。双纹翠簟铺寒浪。雨罢苹风吹碧涨。脉脉荷花，泪脸红相向。斜贴绿云新月上。弯环正是愁眉样。"
  },
  {
    "title": "鹧鸪天·九日悲秋不到心",
    "author": "晏几道",
    "dynasty": "宋代",
    "content": "九日悲秋不到心。凤城歌管有新音。风凋碧柳愁眉淡，露染黄花笑靥深。初见雁，已闻砧。绮罗丛里胜登临。须教月户纤纤玉，细捧霞觞滟滟金。"
  },
  {
    "title": "木兰花·秋千院落重帘暮",
    "author": "晏几道",
    "dynasty": "宋代",
    "content": "秋千院落重帘暮，彩笔闲来题绣户。墙头丹杏雨余花，门外绿杨风后絮。朝云信断知何处？应作襄王春梦去。紫骝认得旧游踪，嘶过画桥东畔路。"
  },
  {
    "title": "满庭芳·南苑吹花",
    "author": "晏几道",
    "dynasty": "宋代",
    "content": "南苑吹花，西楼题叶，故园欢事重重。凭阑秋思，闲记旧相逢。几处歌云梦雨，可怜便、流水西东。别来久，浅情未有，锦字系征鸿。年光还少味，开残槛菊，落尽溪桐。漫留得，尊前淡月西风。此恨谁堪共说，清愁付、绿酒杯中。佳期在，归时待把，香袖看啼红。"
  },
  {
    "title": "生查子·坠雨已辞云",
    "author": "晏几道",
    "dynasty": "宋代",
    "content": "坠雨已辞云，流水难归浦。遗恨几时休，心抵秋莲苦。忍泪不能歌，试托哀弦语。弦语愿相逢，知有相逢否。"
  },
  {
    "title": "留春令·画屏天畔",
    "author": "晏几道",
    "dynasty": "宋代",
    "content": "画屏天畔，梦回依约，十洲云水。手捻红笺寄人书，写无限伤春事。别浦高楼曾漫倚。对江南千里。楼下分流水声中，有当日凭高泪。"
  },
  {
    "title": "清商怨·庭花香信尚浅",
    "author": "晏几道",
    "dynasty": "宋代",
    "content": "庭花香信尚浅，最玉楼先暖。梦觉春衾，江南依旧远。回纹锦字暗剪，谩寄与、也应归晚。要问相思，天涯犹自短。"
  },
  {
    "title": "蝶恋花·庭院碧苔红叶遍",
    "author": "晏几道",
    "dynasty": "宋代",
    "content": "庭院碧苔红叶遍，金菊开时，已近重阳宴。日日露荷凋绿扇，粉塘烟水澄如练。试倚凉风醒酒面，雁字来时，恰向层楼见。几点护霜云影转，谁家芦管吹秋怨？"
  },
  {
    "title": "六幺令·绿阴春尽",
    "author": "晏几道",
    "dynasty": "宋代",
    "content": "绿阴春尽，飞絮绕香阁。晚来翠眉宫样，巧把远山学。一寸狂心未说，已向横波觉。画帘遮匝，新翻曲妙，暗许闲人带偷掐。前度书多隐语，意浅愁难答。昨夜诗有回文，韵险还慵押。都待笙歌散了，记取来时霎。不消红蜡，闲云归后，月在庭花旧栏角。"
  },
  {
    "title": "生查子·官身几日闲",
    "author": "晏几道",
    "dynasty": "宋代",
    "content": "官身几日闲，世事何时足。君貌不常红，我鬓无重绿。榴花满盏香，金缕多情曲。且尽眼中欢，莫叹时光促。"
  },
  {
    "title": "临江仙·浅浅余寒春半",
    "author": "晏几道",
    "dynasty": "宋代",
    "content": "浅浅余寒春半，雪消蕙草初长。烟迷柳岸旧池塘。风吹梅蕊闹，雨细杏花香。月堕枝头欢意，从前虚梦高唐，觉来何处放思量。如今不是梦，真个到伊行。"
  },
  {
    "title": "两同心·楚乡春晚",
    "author": "晏几道",
    "dynasty": "宋代",
    "content": "楚乡春晚，似入仙源。拾翠处、闲随流水，踏青路、暗惹香尘。心心在，柳外青帘，花下朱门。对景且醉芳尊。莫话消魂。好意思、曾同明月，恶滋味、最是黄昏。相思处，一纸红笺，无限啼痕。"
  },
  {
    "title": "南乡子·眼约也应虚",
    "author": "晏几道",
    "dynasty": "宋代",
    "content": "眼约也应虚，昨夜归来凤枕孤。且据如今情分里，相于。只恐多时不似初。深意托双鱼。小剪蛮笺细字书。更把此情重问得，何如。共结因缘久远无。"
  },
  {
    "title": "清平乐·蕙心堪怨",
    "author": "晏几道",
    "dynasty": "宋代",
    "content": "蕙心堪怨，也逐春风转。丹杏墙东当日见，幽会绿窗题遍。眼中前事分明，可怜如梦难凭。都把旧时薄幸，只消今日无情。"
  },
  {
    "title": "鹧鸪天·手捻香笺忆小莲",
    "author": "晏几道",
    "dynasty": "宋代",
    "content": "手捻香笺忆小莲。欲将遗恨倩谁传。归来独卧逍遥夜，梦里相逢酩酊天。花易落，月难圆。只应花月似欢缘。秦筝算有心情在，试写离声入旧弦。"
  },
  {
    "title": "采桑子·金风玉露初凉夜",
    "author": "晏几道",
    "dynasty": "宋代",
    "content": "金风玉露初凉夜，秋草窗前。浅醉闲眠。一枕江风梦不圆。长情短恨难凭寄，枉费红笺。试拂么弦。却恐琴心可暗传。"
  },
  {
    "title": "浣溪沙·闲弄筝弦懒系裙",
    "author": "晏几道",
    "dynasty": "宋代",
    "content": "闲弄筝弦懒系裙。铅华消尽见天真。眼波低处事还新。怅恨不逢如意酒。寻思难值有情人。可怜虚度琐窗春。"
  },
  {
    "title": "生查子",
    "author": "晏几道",
    "dynasty": "宋代",
    "content": "远山眉黛长，细柳腰肢袅。妆罢立春风，一笑千金少。归去凤城时，说与青楼道。遍看颍川花，不似师师好。"
  },
  {
    "title": "秋蕊香·池苑清阴欲就",
    "author": "晏几道",
    "dynasty": "宋代",
    "content": "池苑清阴欲就。还傍送春时候。眼中人去难欢偶。谁共一杯芳酒。朱阑碧砌皆如旧。记携手。有情不管别离久。情在相逢终有。"
  },
  {
    "title": "诉衷情·凭觞静忆去年秋",
    "author": "晏几道",
    "dynasty": "宋代",
    "content": "凭觞静忆去年秋，桐落故溪头。诗成自写红叶，和恨寄东流。人脉脉，水悠悠。几多愁。雁书不到，蝶梦无凭，漫倚高楼。"
  },
  {
    "title": "虞美人·疏梅月下歌金缕",
    "author": "晏几道",
    "dynasty": "宋代",
    "content": "疏梅月下歌金缕。忆共文君语。更谁情浅似春风。一夜满枝新绿、替残红。苹香已有莲开信。两桨佳期近。采莲时节定来无。醉后满身花影、倩人扶。"
  },
  {
    "title": "诉衷情·小梅风韵最妖娆",
    "author": "晏几道",
    "dynasty": "宋代",
    "content": "小梅风韵最妖娆。开处雪初消。南枝欲附春信，长恨陇人遥。闲记忆，旧江皋。路迢迢。暗香浮动，疏影横斜，几处溪桥。"
  },
  {
    "title": "玉楼春·雕鞍好为莺花住",
    "author": "晏几道",
    "dynasty": "宋代",
    "content": "雕鞍好为莺花住。占取东城南陌路。尽教春思乱如云，莫管世情轻似絮。古来多被虚名误。宁负虚名身莫负。劝君频入醉乡来，此是无愁无恨处。"
  },
  {
    "title": "浣溪沙·二月春花厌落梅",
    "author": "晏几道",
    "dynasty": "宋代",
    "content": "二月春花厌落梅。仙源归路碧桃催。渭城丝雨劝离杯。欢意似云真薄幸，客鞭摇柳正多才，凤楼人待锦书来。"
  },
  {
    "title": "南乡子·花落未须悲",
    "author": "晏几道",
    "dynasty": "宋代",
    "content": "花落未须悲。红蕊明年又满枝。惟有花间人别后，无期。水阔山长雁字迟。今日最相思。记得攀条话别离。共说春来春去事，多时。一点愁心入翠眉。"
  },
  {
    "title": "生查子·长恨涉江遥",
    "author": "晏几道",
    "dynasty": "宋代",
    "content": "长恨涉江遥，移近溪头住。闲荡木兰舟，误入双鸳浦。无端轻薄云，暗作廉纤雨。翠袖不胜寒，欲向荷花语。"
  },
  {
    "title": "临江仙·长爱碧阑干影",
    "author": "晏几道",
    "dynasty": "宋代",
    "content": "长爱碧阑干影，芙蓉秋水开时。脸红凝露学娇啼。霞觞熏冷艳，云髻袅纤枝。烟雨依前时候，霜丛如旧芳菲。与谁同醉采香归。去年花下客，今似蝶分飞。"
  },
  {
    "title": "蝶恋花·喜鹊桥成催凤驾",
    "author": "晏几道",
    "dynasty": "宋代",
    "content": "喜鹊桥成催凤驾。天为欢迟，乞与初凉夜。乞巧双蛾加意画。玉钩斜傍西南挂。分钿擘钗凉叶下。香袖凭肩，谁记当时话。路隔银河犹可借。世间离恨何年罢。"
  },
  {
    "title": "浣溪沙·二月和风到碧城",
    "author": "晏几道",
    "dynasty": "宋代",
    "content": "二月和风到碧城。万条千缕绿相迎。舞烟眠雨过清明。妆镜巧眉偷叶样，歌楼妍曲借枝名。晚秋霜霰莫无情。"
  },
  {
    "title": "菩萨蛮·相逢欲话相思苦",
    "author": "晏几道",
    "dynasty": "宋代",
    "content": "相逢欲话相思苦，浅情肯信相思否。还恐漫相思，浅情人不知。忆曾携手处，月满窗前路。长到月来时，不眠犹待伊。"
  },
  {
    "title": "鹧鸪天·碧藕花开水殿凉",
    "author": "晏几道",
    "dynasty": "宋代",
    "content": "碧藕花开水殿凉，万年枝外转红阳。升平歌管随天仗，祥瑞封章满御床。金掌露，玉炉香，岁华方共圣恩长。皇州又奏圜扉静，十样宫眉捧寿觞。"
  },
  {
    "title": "更漏子·出墙花",
    "author": "晏几道",
    "dynasty": "宋代",
    "content": "出墙花，当路柳。借问芳心谁有。红解笑，绿能颦。千般恼乱春。北来人，南去客。朝暮等闲攀折。怜晚芳，惜残阳。情知枉断肠。"
  },
  {
    "title": "玉楼春·琼酥酒面风吹醒",
    "author": "晏几道",
    "dynasty": "宋代",
    "content": "琼酥酒面风吹醒。一缕斜红临晚镜。小颦微笑尽妖绕，浅注轻匀长淡净。手挼梅蕊寻香径。正是佳期期未定。春来还为个般愁，瘦损宫腰罗带剩。"
  },
  {
    "title": "减字木兰花·留春不住",
    "author": "晏几道",
    "dynasty": "宋代",
    "content": "留春不住。恰似年光无味处。满眼飞英。弹指东风太浅情。筝弦未稳。学得新声难破恨。转枕花前。且占香红一夜眠。"
  },
  {
    "title": "木兰花·风帘向晓寒成阵",
    "author": "晏几道",
    "dynasty": "宋代",
    "content": "风帘向晓寒成阵。来报东风消息近。试从梅蒂紫边寻，更绕柳枝柔处问。来迟不是春无信。开晚却疑花有恨。又应添得几分愁，二十五弦弹未尽。"
  },
  {
    "title": "虞美人·湿红笺纸回纹字",
    "author": "晏几道",
    "dynasty": "宋代",
    "content": "湿红笺纸回纹字。多少柔肠事。去年双燕欲归时。还是碧云千里、锦书迟。南楼风月长依旧。别恨无端有。倩谁横笛倚危阑。今夜落梅声里、怨关山。"
  },
  {
    "title": "生查子·狂花顷刻香",
    "author": "晏几道",
    "dynasty": "宋代",
    "content": "狂花顷刻香，晚蝶缠绵意。天与短因缘，聚散常容易。传唱入离声，恼乱双蛾翠。游子不堪闻，正是衷肠事。"
  },
  {
    "title": "风入松·柳阴庭院杏梢墙",
    "author": "晏几道",
    "dynasty": "宋代",
    "content": "柳阴庭院杏梢墙。依旧巫阳。凤箫已远青楼在，水沈谁、复暖前香。临镜舞鸾离照，倚筝飞雁辞行。坠鞭人意自凄凉。泪眼回肠。断云残雨当年事，到如今、几处难忘。两袖晓风花陌，一帘夜月兰堂。"
  },
  {
    "title": "醉落魄",
    "author": "晏几道",
    "dynasty": "宋代",
    "content": "鸾孤月缺。两春惆怅音尘绝。如今若负当时节。信道欢缘，狂向衣襟结。若问相思何处歇。相逢便是相思彻。尽饶别后留心别。也待相逢。细把相思说。"
  },
  {
    "title": "愁倚阑令·花阴月",
    "author": "晏几道",
    "dynasty": "宋代",
    "content": "花阴月，柳梢莺。近清明。长恨去年今夜雨，洒离亭。枕上怀远诗成。红笺纸、小砑吴绫。寄与征人教念远，莫无情。"
  },
  {
    "title": "生查子·轻匀两脸花",
    "author": "晏几道",
    "dynasty": "宋代",
    "content": "轻匀两脸花，淡扫双眉柳。会写锦笺时，学弄朱弦后。今春玉钏宽，昨夜罗裙皱。无计奈情何，且醉金杯酒。"
  },
  {
    "title": "武陵春",
    "author": "晏几道",
    "dynasty": "宋代",
    "content": "烟柳长堤知几曲，一曲一魂消。秋水无情天共遥。愁送木兰桡。熏香绣被心情懒，期信转迢迢。记得来时倚画桥。红泪满鲛绡。"
  },
  {
    "title": "御街行",
    "author": "晏几道",
    "dynasty": "宋代",
    "content": "年光正似花梢露。弹指春还暮。翠眉仙子望归来，倚遍玉城珠树。岂知别后，好风良月，往事无寻处。狂情错向红尘住。忘了瑶台路。碧桃花蕊已应开，欲伴彩云飞去。回思十载，朱颜青鬓，枉被浮名误。"
  },
  {
    "title": "采桑子·非花非雾前时见",
    "author": "晏几道",
    "dynasty": "宋代",
    "content": "非花非雾前时见，满眼娇春。浅笑微颦，恨隔垂帘看未真。殷勤借问家何处，不在红尘。若是朝云，宜作今宵梦里人。"
  },
  {
    "title": "南乡子·画鸭懒熏香",
    "author": "晏几道",
    "dynasty": "宋代",
    "content": "画鸭懒熏香。绣茵犹展旧鸳鸯。不似同衾愁易晓，空床。细剔银灯怨漏长。几夜月波凉。梦魂随月到兰房。残睡觉来人又远，难忘。便是无情也断肠。"
  },
  {
    "title": "浣溪沙·绿柳藏乌静掩关",
    "author": "晏几道",
    "dynasty": "宋代",
    "content": "绿柳藏乌静掩关。鸭炉香细琐窗闲。那回分袂月初残。惜别漫成良夜醉，解愁时有翠笺还。欲寻双叶寄情难。"
  },
  {
    "title": "六么令·雪残风信",
    "author": "晏几道",
    "dynasty": "宋代",
    "content": "雪残风信，悠扬春消息。天涯倚楼新恨，杨柳几丝碧。还是南云雁少，锦字无端的。宝钗瑶席。彩弦声里，拚作尊前未归客。遥想疏梅此际，月底香英白。别后谁绕前溪，手拣繁枝摘。莫道伤高恨远，付与临风笛。尽堪愁寂。花时往事，更有多情个人忆。"
  },
  {
    "title": "清平乐·暂来还去",
    "author": "晏几道",
    "dynasty": "宋代",
    "content": "暂来还去。轻似风头絮。纵得相逢留不住。何况相逢无处。去时约略黄昏。月华却到朱门。别后几番明月，素娥应是消魂。"
  },
  {
    "title": "苏幕遮·燎沉香",
    "author": "周邦彦",
    "dynasty": "宋代",
    "content": "燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。"
  },
  {
    "title": "少年游·并刀如水",
    "author": "周邦彦",
    "dynasty": "宋代",
    "content": "并刀如水，吴盐胜雪，纤手破新橙。锦幄初温，兽烟不断，相对坐调笙。低声问：向谁行宿？城上已三更。马滑霜浓，不如休去，直是少人行！"
  },
  {
    "title": "兰陵王·柳",
    "author": "周邦彦",
    "dynasty": "宋代",
    "content": "柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识、京华倦客？长亭路，年去岁来，应折柔条过千尺。闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。"
  },
  {
    "title": "六丑·蔷薇谢后作",
    "author": "周邦彦",
    "dynasty": "宋代",
    "content": "正单衣试酒，怅客里、光阴虚掷。愿春暂留，春归如过翼，一去无迹。为问花何在？夜来风雨，葬楚宫倾国。钗钿堕处遗香泽，乱点桃蹊，轻翻柳陌。多情为谁追惜？但蜂媒蝶使，时叩窗隔。东园岑寂，渐蒙笼暗碧。静绕珍丛底，成叹息。长条故惹行客，似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得？"
  },
  {
    "title": "满庭芳·夏日溧水无想山作",
    "author": "周邦彦",
    "dynasty": "宋代",
    "content": "风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。"
  },
  {
    "title": "蝶恋花·秋思",
    "author": "周邦彦",
    "dynasty": "宋代",
    "content": "月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。执手霜风吹鬓影。去意徊徨，别语愁难听。楼上阑干横斗柄，露寒人远鸡相应。"
  },
  {
    "title": "喜迁莺·梅雨霁",
    "author": "周邦彦",
    "dynasty": "宋代",
    "content": "梅雨霁，暑风和。高柳乱蝉多。小园台榭远池波。鱼戏动新荷。薄纱厨，轻羽扇。枕冷簟凉深院。此时情绪此时天。无事小神仙。"
  },
  {
    "title": "西河·金陵怀古",
    "author": "周邦彦",
    "dynasty": "宋代",
    "content": "佳丽地。南朝盛事谁记。山围故国绕清江，髻鬟对起。怒涛寂寞打孤城，风樯遥度天际。断崖树，犹倒倚。莫愁艇子曾系。空余旧迹郁苍苍，雾沉半垒。夜深月过女墙来，伤心东望淮水。酒旗戏鼓甚处市。想依稀、王谢邻里。燕子不知何世。入寻常巷陌人家，相对如说兴亡，斜阳里。"
  },
  {
    "title": "玉楼春·桃溪不作从容住",
    "author": "周邦彦",
    "dynasty": "宋代",
    "content": "桃溪不作从容住，秋藕绝来无续处。当时相候赤阑桥，今日独寻黄叶路。烟中列岫青无数，雁背夕阳红欲暮。人如风后入江云，情似雨馀粘地絮。"
  },
  {
    "title": "菩萨蛮·梅雪",
    "author": "周邦彦",
    "dynasty": "宋代",
    "content": "银河宛转三千曲。浴凫飞鹭澄波绿。何处是归舟。夕阳江上楼。天憎梅浪发。故下封枝雪。深院卷帘看。应怜江上寒。"
  },
  {
    "title": "解语花·上元",
    "author": "周邦彦",
    "dynasty": "宋代",
    "content": "风销焰蜡，露浥红莲，花市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。"
  },
  {
    "title": "少年游·朝云漠漠散轻丝",
    "author": "周邦彦",
    "dynasty": "宋代",
    "content": "朝云漠漠散轻丝。楼阁淡春姿。柳泣花啼，九街泥重，门外燕飞迟。而今丽日明金屋，春色在桃枝。不似当时，小桥冲雨，幽恨两人知。"
  },
  {
    "title": "一落索·眉共春山争秀",
    "author": "周邦彦",
    "dynasty": "宋代",
    "content": "眉共春山争秀，可怜长皱，莫将清泪湿花枝，恐花也、如人瘦。清润玉箫闲久，知音稀有。欲知日日倚栏愁，但问取、亭前柳。"
  },
  {
    "title": "夜游宫·叶下斜阳照水",
    "author": "周邦彦",
    "dynasty": "宋代",
    "content": "叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。古屋寒窗底。听几片、井桐飞坠。不恋单衾再三起。有谁知，为萧娘，书一纸。"
  },
  {
    "title": "诉衷情·出林杏子落金盘",
    "author": "周邦彦",
    "dynasty": "宋代",
    "content": "出林杏子落金盘。齿软怕尝酸。可惜半残青紫，犹印小唇丹。南陌上，落花闲。雨斑斑。不言不语，一段伤春，都在眉间。"
  },
  {
    "title": "瑞龙吟·大石春景",
    "author": "周邦彦",
    "dynasty": "宋代",
    "content": "章台路。还见褪粉梅梢，试花桃树。愔愔坊陌人家，定巢燕子，归来旧处。黯凝伫。因念个人痴小，乍窥门户。侵晨浅约宫黄，障风映袖，盈盈笑语。前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。"
  },
  {
    "title": "浣溪沙·雨过残红湿未飞",
    "author": "周邦彦",
    "dynasty": "宋代",
    "content": "雨过残红湿未飞，疏篱一带透斜晖。游蜂酿蜜窃香归。金屋无人风竹乱，衣篝尽日水沉微。一春须有忆人时。"
  },
  {
    "title": "关河令·秋阴时晴渐向暝",
    "author": "周邦彦",
    "dynasty": "宋代",
    "content": "秋阴时晴渐向暝，变一庭凄冷。伫听寒声，云深无雁影。更深人去寂静，但照壁孤灯相映。酒已都醒，如何消夜永！"
  },
  {
    "title": "氐州第一·波落寒汀",
    "author": "周邦彦",
    "dynasty": "宋代",
    "content": "波落寒汀，村渡向晚，遥看数点帆小。乱叶翻鸦，惊风破雁，天角孤云缥缈。官柳萧疏，甚尚挂、微微残照？景物关情，川途换目，顿来催老。渐解狂朋欢意少，奈犹被、丝牵情绕。座上琴心，机中锦字，觉最萦怀抱。也知人、悬望久，蔷薇谢，归来一笑。欲梦高唐，未成眠、霜空已晓。"
  },
  {
    "title": "烛影摇红·芳脸匀红",
    "author": "周邦彦",
    "dynasty": "宋代",
    "content": "芳脸匀红，黛眉巧画宫妆浅。风流天付与精神，全在娇波眼。早是萦心可惯。向尊前、频频顾眄。几回想见，见了还休，争如不见。烛影摇红，夜阑饮散春宵短。当时谁会唱阳关，离恨天涯远。争奈云收雨散。凭阑干、东风泪满。海棠开后，燕子来时，黄昏深院。"
  },
  {
    "title": "花犯·小石梅花",
    "author": "周邦彦",
    "dynasty": "宋代",
    "content": "粉墙低，梅花照眼，依然旧风味。露痕轻缀。疑净洗铅华，无限佳丽。去年胜赏曾孤倚。冰盘同燕喜。更可惜，雪中高树，香篝熏素被。今年对花最匆匆，相逢似有恨，依依愁悴。吟望久，青苔上、旋看飞坠。相将见、 翠丸荐酒，人正在、空江烟浪里。但梦想、一枝潇洒，黄昏斜照水。"
  },
  {
    "title": "解连环·怨怀无托",
    "author": "周邦彦",
    "dynasty": "宋代",
    "content": "怨怀无托。嗟情人断绝，信音辽邈。纵妙手、能解连环，似风散雨收，雾轻云薄。燕子楼空，暗尘锁、一床弦索。想移根换叶。尽是旧时，手种红药。汀洲渐生杜若。料舟依岸曲，人在天角。谩记得、当日音书，把闲语闲言，待总烧却。水驿春回，望寄我、江南梅萼。拚今生，对花对酒，为伊泪落。"
  },
  {
    "title": "过秦楼·大石",
    "author": "周邦彦",
    "dynasty": "宋代",
    "content": "水浴清蟾，叶喧凉吹，巷陌马声初断。闲依露井，笑扑流萤，惹破画罗轻扇。人静夜久凭阑，愁不归眠，立残更箭。叹年华一瞬，人今千里，梦沉书远。空见说、鬓怯琼梳，容销金镜，渐懒趁时匀染。梅风地溽，虹雨苔滋，一架舞红都变。谁信无聊为伊，才减江淹，情伤荀倩。但明河影下，还看稀星数点。"
  },
  {
    "title": "拜星月慢·夜色催更",
    "author": "周邦彦",
    "dynasty": "宋代",
    "content": "夜色催更，清尘收露，小曲幽坊月暗。竹槛灯窗，识秋娘庭院。笑相遇，似觉琼枝玉树相倚，暖日明霞光烂。水眄兰情，总平生稀见。画图中、旧识春风面。谁知道、自到瑶台畔。眷恋雨润云温，苦惊风吹散。念荒寒、寄宿无人馆。重门闭、败壁秋虫叹。怎奈何、一缕相思，隔溪山不断。"
  },
  {
    "title": "浣溪沙·翠葆参差竹径成",
    "author": "周邦彦",
    "dynasty": "宋代",
    "content": "翠葆参差竹径成。新荷跳雨泪珠倾。曲阑斜转小池亭。风约帘衣归燕急，水摇扇影戏鱼惊。柳梢残日弄微晴。"
  },
  {
    "title": "琐窗寒·寒食",
    "author": "周邦彦",
    "dynasty": "宋代",
    "content": "暗柳啼鸦，单衣伫立，小帘朱户。桐花半亩，静锁一庭愁雨。洒空阶、夜阑未休，故人剪烛西窗语。似楚江暝宿，风灯零乱，少年羁旅。迟暮。嬉游处。正店舍无烟，禁城百五。旗亭唤酒，付与高阳俦侣。想东园、桃李自春，小唇秀靥今在否。到归时、定有残英，待客携尊俎。"
  },
  {
    "title": "齐天乐·绿芜凋尽台城路",
    "author": "周邦彦",
    "dynasty": "宋代",
    "content": "绿芜凋尽台城路，殊乡又逢秋晚。暮雨生寒，鸣蛩劝织，深阁时闻裁剪。云窗静掩。叹重拂罗裀，顿疏花簟。尚有綀囊，露萤清夜照书卷。荆江留滞最久，故人相望处，离思何限。渭水西风，长安乱叶，空忆诗情宛转，凭高眺远。正玉液新篘，蟹螯初荐。醉倒山翁，但愁斜照敛。"
  },
  {
    "title": "绮寮怨·上马人扶残醉",
    "author": "周邦彦",
    "dynasty": "宋代",
    "content": "上马人扶残醉，晓风吹未醒。映水曲、翠瓦朱檐，垂杨里、乍见津亭。当时曾题败壁，蛛丝罩、淡墨苔晕青。念去来、岁月如流，徘徊久、叹息愁思盈。去去倦寻路程。江陵旧事，何曾再问杨琼。旧曲凄清。敛愁黛、与谁听。尊前故人如在，想念我、最关情。何须渭城。歌声未尽处，先泪零。"
  },
  {
    "title": "虞美人·廉纤小雨池塘遍",
    "author": "周邦彦",
    "dynasty": "宋代",
    "content": "廉纤小雨池塘遍。细点看萍面。一双燕子守朱门。比似寻常时候、易黄昏。宜城酒泛浮香絮。细作更阑语。相将羁思乱如云。又是一窗灯影、两愁人。"
  },
  {
    "title": "夜飞鹊·河桥送人处",
    "author": "周邦彦",
    "dynasty": "宋代",
    "content": "河桥送人处，凉夜何其。斜月远堕余辉。铜盘烛泪已流尽，霏霏凉露沾衣。相将散离会，探风前津鼓，树杪参旗。华骢会意，纵扬鞭、亦自行迟。迢递路回清野，人语渐无闻，空带愁归。何意重红满地，遗钿不见，斜迳都迷。兔葵燕麦，向残阳、欲与人齐。但徘徊班草，欷歔酹酒，极望天西。"
  },
  {
    "title": "风流子·新绿小池塘",
    "author": "周邦彦",
    "dynasty": "宋代",
    "content": "新绿小池塘，风帘动、碎影舞斜阳。羡金屋去来，旧时巢燕；土花缭绕，前度莓墙。绣阁里、凤帏深几许？听得理丝簧。欲说又休，虑乖芳信；未歌先噎，愁近清觞。遥知新妆了，开朱户，应自待月西厢。最苦梦魂，今宵不到伊行。问甚时说与，佳音密耗，寄将秦镜，偷换韩香？天便教人，霎时厮见何妨。"
  },
  {
    "title": "大酺·春雨",
    "author": "周邦彦",
    "dynasty": "宋代",
    "content": "对宿烟收，春禽静，飞雨时鸣高屋。墙头青玉旆，洗铅霜都尽，嫩梢相触。润逼琴丝，寒侵枕障，虫网吹黏帘竹。邮亭无人处，听檐声不断，困眠初熟。奈愁极顿惊，梦轻难记，自怜幽独。行人归意速。最先念、流潦妨车毂。怎奈向、兰成憔悴，卫玠清羸，等闲时、易伤心目。未怪平阳客，双泪落、笛中哀曲。况萧索、青芜国。红糁铺地，门外荆桃如菽。夜游共谁秉烛。"
  },
  {
    "title": "忆旧游·记愁横浅黛",
    "author": "周邦彦",
    "dynasty": "宋代",
    "content": "记愁横浅黛，泪洗红铅，门掩秋宵。坠叶惊离思，听寒螿夜泣，乱雨潇潇。凤钗半脱云鬓，窗影烛光摇。渐暗竹敲凉，疏萤照晚，两地魂消。迢迢，问音信，道径底花阴，时认鸣镳。也拟临朱户，叹因郎憔悴，羞见郎招。旧巢更有新燕，杨柳拂河桥。但满目京尘，东风竟日吹露桃。"
  },
  {
    "title": "应天长·条风布暖",
    "author": "周邦彦",
    "dynasty": "宋代",
    "content": "条风布暖，霏雾弄晴，池台遍满春色。正是夜堂无月，沉沉暗寒食。梁间燕，前社客。似笑我、闭门愁寂。乱花过，隔院芸香，满地狼藉。长记那回时，邂逅相逢，郊外驻油壁。又见汉宫传烛，飞烟五侯宅。青青草，迷路陌。强载酒、细寻前迹。市桥远，柳下人家，犹自相识。"
  },
  {
    "title": "渡江云·晴岚低楚甸",
    "author": "周邦彦",
    "dynasty": "宋代",
    "content": "晴岚低楚甸，暖回雁翼，阵势起平沙。骤惊春在眼，借问何时，委曲到山家。涂香晕色，盛粉饰、争作妍华。千万丝、陌头杨柳，渐渐可藏鸦。堪嗟。清江东注，画舸西流，指长安日下。愁宴阑、风翻旗尾，潮溅乌纱。今宵正对初弦月，傍水驿、深舣蒹葭。沉恨处，时时自剔灯花。"
  },
  {
    "title": "浣溪沙·楼上晴天碧四垂",
    "author": "周邦彦",
    "dynasty": "宋代",
    "content": "楼上晴天碧四垂，楼前芳草接天涯。劝君莫上最高梯。新笋已成堂下竹，落花都上燕巢泥。忍听林表杜鹃啼。"
  },
  {
    "title": "浪淘沙慢·晓阴重",
    "author": "周邦彦",
    "dynasty": "宋代",
    "content": "晓阴重，霜凋岸草，雾隐城堞。南陌脂车待发，东门帐饮乍阕。正拂面、垂杨堪揽结。掩红泪、玉手亲折。念汉浦、离鸿去何许？经时信音绝。情切，望中地远天阔。向露冷风清，无人处，耿耿寒漏咽。嗟万事难忘，惟是轻别。翠尊未竭，凭断云、留取西楼残月。罗带光消纹衾叠，连环解、旧香顿歇。怨歌永、琼壶敲尽缺。恨春去、不与人期，弄夜色、空馀满地梨花雪。"
  },
  {
    "title": "解语花·风销焰蜡",
    "author": "周邦彦",
    "dynasty": "宋代",
    "content": "风消焰蜡，露浥红莲，花市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。"
  },
  {
    "title": "庆春宫·云接平冈",
    "author": "周邦彦",
    "dynasty": "宋代",
    "content": "云接平冈，山围寒野，路回渐转孤城。衰柳啼鸦，惊风驱雁，动人一片秋声。倦途休驾，淡烟里、微茫见星。尘埃憔悴，生怕黄昏，离思牵萦。华堂旧日逢迎。花艳参差，香雾飘零。弦管当头，偏怜娇凤，夜深簧暖笙清。眼波传意，恨密约、匆匆未成。许多烦恼，只为当时，一饷留情。"
  },
  {
    "title": "浣溪沙·争挽桐花两鬓垂",
    "author": "周邦彦",
    "dynasty": "宋代",
    "content": "争挽桐花两鬓垂，小妆弄影照清池。出帘踏袜趁蜂儿。跳脱添金双腕重，琵琶拨尽四弦悲。夜寒谁肯剪春衣。"
  },
  {
    "title": "华胥引·秋思",
    "author": "周邦彦",
    "dynasty": "宋代",
    "content": "川原澄映，烟月冥濛，去舟如叶。岸足沙平，蒲根水冷留雁唼。别有孤角吟秋，对晓风呜轧。红日三竿，醉头扶起还怯。离思相萦，渐看看、鬓丝堪镊。舞衫歌扇，何人轻怜细阅。点检从前恩爱，但凤笺盈箧。愁剪灯花，夜来和泪双叠。"
  },
  {
    "title": "水龙吟·梨花",
    "author": "周邦彦",
    "dynasty": "宋代",
    "content": "素肌应怯余寒，艳阳占立青芜地。樊川照日，灵关遮路，残红敛避。传火楼台，妒花风雨，长门深闭。亚帘栊半湿，一枝在手，偏勾引、黄昏泪。别有风前月底。布繁英、满园歌吹。朱铅退尽，潘妃却酒，昭君乍起。雪浪翻空，粉裳缟夜，不成春意。恨玉容不见，琼英谩好，与何人比。"
  },
  {
    "title": "蓦山溪·湖平春水",
    "author": "周邦彦",
    "dynasty": "宋代",
    "content": "湖平春水，菱荇萦船尾。空翠入衣襟，拊轻桹、游鱼惊避。晚来潮上，迤逦没沙痕，山四倚。云渐起。鸟度屏风里。周郎逸兴，黄帽侵云水。落日媚沧洲，泛一棹、夷犹未已。玉箫金管，不共美人游，因个甚，烟雾底。独爱莼羹美。"
  },
  {
    "title": "三部乐·商调梅雪",
    "author": "周邦彦",
    "dynasty": "宋代",
    "content": "浮玉飞琼，向邃馆静轩，倍增清绝。夜窗垂练，何用交光明月。近闻道、官阁多梅，趁暗香未远，冻蕊初发。倩谁摘取，寄赠情人桃叶。回文近传锦字，道为君瘦损，是人都说。祅知染红著手，胶梳黏发。转思量、镇长堕睫。都只为、情深意切。欲报消息，无一句、堪愈愁结。"
  },
  {
    "title": "点绛唇·伤感",
    "author": "周邦彦",
    "dynasty": "宋代",
    "content": "辽鹤归来，故乡多少伤心地。寸书不寄。鱼浪空千里。凭仗桃根，说与凄凉意。愁无际。旧时衣袂。犹有东门泪。"
  },
  {
    "title": "红林檎近·高柳春才软",
    "author": "周邦彦",
    "dynasty": "宋代",
    "content": "高柳春才软，冻梅寒更香。暮雪助清峭，玉尘散林塘。那堪飘风递冷，故遣度幕穿窗。似欲料理新妆。呵手弄丝簧。冷落词赋客，萧索水云乡。援毫授简，风流犹忆东梁。望虚檐徐转，回廊未扫，夜长莫惜空酒觞。"
  },
  {
    "title": "满江红·昼日移阴",
    "author": "周邦彦",
    "dynasty": "宋代",
    "content": "昼日移阴，揽衣起，香帷睡足。临宝鉴、绿云撩乱，未忺妆束。蝶粉蜂黄都褪了，枕痕一线红生玉。背画栏、脉脉悄无言，寻棋局。重会面，犹未卜。无限事，萦心曲。想秦筝依旧，尚鸣金屋。芳草连天迷远望，宝香薰被成孤宿。最苦是、蝴蝶满园飞，无心扑。"
  },
  {
    "title": "尉迟杯·离恨",
    "author": "周邦彦",
    "dynasty": "宋代",
    "content": "隋堤路。渐日晚、密霭生深树。阴阴淡月笼沙，还宿河桥深处。无情画舸，都不管、烟波隔前浦。等行人、醉拥重衾，载将离恨归去。因思旧客京华，长偎傍疏林，小槛欢聚。冶叶倡条俱相识，仍惯见、珠歌翠舞。如今向、渔村水驿，夜如岁、焚香独自语。有何人、念我无聊，梦魂凝想鸳侣。"
  },
  {
    "title": "风流子·枫林凋晚叶",
    "author": "周邦彦",
    "dynasty": "宋代",
    "content": "枫林凋晚叶，关河迥，楚客惨将归。望一川暝霭，雁声哀怨；半规凉月，人影参差。酒醒后，泪花销凤蜡，风幕卷金泥。砧杵韵高，唤回残梦；绮罗香减，牵起馀悲。亭皋分襟地，难拚处，偏是掩面牵衣。何况怨怀长结，重见无期。想寄恨书中，银钩空满；断肠声里，玉筯还垂。多少暗愁密意，唯有天知。"
  },
  {
    "title": "渔家傲·灰暖香融销永昼",
    "author": "周邦彦",
    "dynasty": "宋代",
    "content": "灰暖香融销永昼。蒲萄架上春藤秀。曲角栏干群雀斗。清明后。风梳万缕亭前柳。日照钗梁光欲溜。循阶竹粉沾衣袖。拂拂面红如著酒。沉吟久。昨宵正是来时候。"
  },
  {
    "title": "虞美人·疏篱曲径田家小",
    "author": "周邦彦",
    "dynasty": "宋代",
    "content": "疏篱曲径田家小。云树开清晓。天寒山色有无中。野外一声钟起、送孤蓬。添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。"
  },
  {
    "title": "四园竹·浮云护月",
    "author": "周邦彦",
    "dynasty": "宋代",
    "content": "浮云护月，未放满朱扉。鼠摇暗壁，萤度破窗，偷入书帏。秋意浓，闲伫立，庭柯影里。好风襟袖先知。夜何其。江南路绕重山，心知漫与前期。奈向灯前堕泪，肠断萧娘，旧日书辞犹在纸。雁信绝，清宵梦又稀。"
  },
  {
    "title": "瑞鹤仙·悄郊原带郭",
    "author": "周邦彦",
    "dynasty": "宋代",
    "content": "悄郊原带郭，行路永，客去车尘漠漠。斜阳映山落，敛馀红、犹恋孤城阑角。凌波步弱，过短亭、何用素约。有流莺劝我，重解绣鞍，缓引春酌。不记归时早暮，上马谁扶，醒眠朱阁。惊飙动幕，扶残醉，绕红药。叹西园、已是花深无地，东风何事又恶？任流光过却，犹喜洞天自乐。"
  },
  {
    "title": "西平乐·稚柳苏晴",
    "author": "周邦彦",
    "dynasty": "宋代",
    "content": "元丰初，予以布衣西上，过天长道中。后四十余年，辛丑正月，避贼复游故地。感叹岁月，偶成此词。稚柳苏晴，故溪歇雨，川迥未觉春赊。驼褐寒侵，正怜初日，轻阴抵死须遮。叹事逐孤鸿尽去，身与塘蒲共晚，争知向此，征途迢递，伫立尘沙。念朱颜翠发，曾到处，故地使人嗟。道连三楚，天低四野，乔木依前，临路敧斜。重慕想、东陵晦迹，彭泽归来，左右琴书自乐，松菊相依，何况风流鬓未华。多谢故人，亲驰郑驿，时倒融尊，劝此淹留，共过芳时，翻令倦客思家。"
  },
  {
    "title": "一剪梅·一剪梅花万样娇",
    "author": "周邦彦",
    "dynasty": "宋代",
    "content": "一剪梅花万样娇。斜插梅枝，略点眉梢。轻盈微笑舞低回，何事尊前，拍手相招。夜渐寒深酒渐消。袖里时闻，玉钏轻敲。城头谁恁促残更，银漏何如，且慢明朝。"
  },
  {
    "title": "隔浦莲近拍·中山县圃姑射亭避暑作",
    "author": "周邦彦",
    "dynasty": "宋代",
    "content": "新篁摇动翠葆，曲径通深窈。夏果收新脆，金丸落，惊飞鸟。浓霭迷岸草。蛙声闹，骤雨鸣池沼。水亭小。浮萍破处，帘花檐影颠倒。纶巾羽扇，困卧北窗清晓。屏里吴山梦自到。惊觉，依然身在江表。 "
  },
  {
    "title": "红林檎近·风雪惊初霁",
    "author": "周邦彦",
    "dynasty": "宋代",
    "content": "风雪惊初霁，水乡增暮寒。树杪堕飞羽，檐牙挂琅玕。才喜门堆巷积，可惜迤逦销残。渐看低竹翩翻。清池涨微澜。步屐晴正好，宴席晚方欢。梅花耐冷，亭亭来入冰盘。对前山横素，愁云变色，放杯同觅高处看。"
  },
  {
    "title": "浣溪沙·水涨鱼天拍柳桥",
    "author": "周邦彦",
    "dynasty": "宋代",
    "content": "水涨鱼天拍柳桥。云鸠拖雨过江皋。一番春信入东郊。闲碾凤团消短梦，静看燕子垒新巢。又移日影上花梢。"
  },
  {
    "title": "少年游（黄钟楼月）",
    "author": "周邦彦",
    "dynasty": "宋代",
    "content": "檐牙缥缈小倡楼。凉月挂银钩。聒席笙歌，透帘灯火，风景似扬州。当时面色欺春雪，曾伴美人游。今日重来，更无人问，独自倚阑愁。"
  },
  {
    "title": "万里春",
    "author": "周邦彦",
    "dynasty": "宋代",
    "content": "千红万翠。簇定清明天气。为怜他、种种清香，好难为不醉。我爱深如你。我心在、个人心里。便相看、老却春风，莫无些欢意。"
  },
  {
    "title": "青玉案·良夜灯光簇如豆",
    "author": "周邦彦",
    "dynasty": "宋代",
    "content": "良夜灯光簇如豆。占好事、今宵有。酒罢歌阑人散后。琵琶轻放，语声低颤，灭烛来相就。玉体偎人情何厚。轻惜轻怜转唧𠺕。雨散云收眉儿皱。只愁彰露，那人知后。把我来僝僽。"
  },
  {
    "title": "满庭芳",
    "author": "周邦彦",
    "dynasty": "宋代",
    "content": "花扑鞭梢，风吹衫袖，马蹄初趁轻装。都城渐远，芳树隐斜阳。未惯羁游况味，征鞍上、满目凄凉。今宵里，三更皓月，愁断九回肠。佳人，何处去，别时无计，同引离觞。但唯有相思，两处难忘。去即十分去也，如何向、千种思量。凝眸处，黄昏画角，天远路岐长。"
  },
  {
    "title": "虞美人",
    "author": "刘辰翁",
    "dynasty": "宋代",
    "content": "情知是梦无凭了。好梦依然少。单于吹尽五更风。谁见梅花如泪、不言中。儿童问我今何在。烟雨楼台改。江山画出古今愁。人与落花何处、水空流。"
  },
  {
    "title": "望江南·游妓散",
    "author": "周邦彦",
    "dynasty": "宋代",
    "content": "游妓散，独自绕回堤。芳草怀烟迷水曲，密云衔雨暗城西。九陌未沾泥。桃李下，春晚未成蹊。墙外见花寻路转，柳阴行马过莺啼。无处不凄凄。"
  },
  {
    "title": "浪涛沙",
    "author": "周邦彦",
    "dynasty": "宋代",
    "content": "昼阴重，霜凋岸草，雾隐城堞。南陌脂车待发。东门帐饮乍阕。正拂面垂杨堪缆结。掩红泪、玉手亲折。念汉浦离鸿去何许，经时信音绝。情切。望中地远天阔。向露冷风清，无人处、耿耿寒漏咽。嗟万事难忘，唯是轻别。翠尊未竭。凭断云留取，西楼残月。罗带光销纹衾叠。连环解、旧香顿歇。怨歌永、琼壶敲尽缺。恨春去、不与人期，弄夜色，空馀满地梨花雪。"
  },
  {
    "title": "花心动（双调）",
    "author": "周邦彦",
    "dynasty": "宋代",
    "content": "帘卷青楼，东风暖，杨花乱飘晴昼。兰袂褪香，罗帐褰红，绣枕旋移相就。海棠花谢春融暖，偎人恁、娇波频溜。象床稳，鸳衾谩展，浪翻红绉。一夜情浓似酒。香汗渍鲛绡，几番微透。鸾困凤慵，娅姹双眉，画也画应难就。问伊可煞□人厚。梅萼露、胭脂檀口。从此后、纤腰为郎管瘦。"
  },
  {
    "title": "少年游（黄钟）",
    "author": "周邦彦",
    "dynasty": "宋代",
    "content": "南都石黛扫晴山。衣薄耐朝寒。一夕东风，海棠花谢，楼上卷帘看。而今丽日明如洗，南陌暖雕鞍。旧赏园林，喜无风雨，春鸟报平安。"
  },
  {
    "title": "意难忘（中吕美咏·杂赋）",
    "author": "周邦彦",
    "dynasty": "宋代",
    "content": "衣染莺黄。爱停歌驻拍，劝酒持觞。低鬟蝉影动，私语口脂香。檐露滴，竹风凉。拚剧饮淋浪。夜渐深，笼灯就月，子细端相。知音见说无双。解移宫换羽，未怕周郎。长颦知有恨，贪耍不成妆。些个事，恼人肠。试说与何妨。又恐伊、寻消问息，瘦减容光。"
  },
  {
    "title": "西河",
    "author": "周邦彦",
    "dynasty": "宋代",
    "content": "长安道，潇洒西风时起。尘埃车马晚游行，霸陵烟水。乱鸦栖鸟夕阳中，参差霜树相倚。到此际。愁如苇。冷落关河千里。追思唐汉昔繁华，断碑残记。未央宫阙已成灰，终南依旧浓翠。对此景、无限愁思。绕天涯、秋蟾如水。转使客情如醉。想当时、万古雄名，尽作往来人、凄凉事。"
  },
  {
    "title": "浪淘沙慢·万叶战",
    "author": "周邦彦",
    "dynasty": "宋代",
    "content": "万叶战，秋声露结，雁度沙碛。细草和烟尚绿，遥山向晚更碧。见隐隐、云边新月白。映落照、帘幕千家，听数声、何处倚楼笛？装点尽秋色。脉脉。旅情暗自消释。念珠玉、临水犹悲感，何况天涯客？忆少年歌酒，当时踪迹。岁华易老，衣带宽、懊恼心肠终窄。飞散后、风流人阻。兰桥约、怅恨路隔。马蹄过、犹嘶旧巷陌。叹往事、一一堪伤，旷望极。凝思又把阑干拍。"
  },
  {
    "title": "浣沙溪（四之三）",
    "author": "周邦彦",
    "dynasty": "宋代",
    "content": "薄薄纱厨望似空。簟纹如水浸芙蓉。起来娇眼未惺忪。强整罗衣抬皓腕，更将纨扇掩酥胸。羞郎何事面微红。"
  },
  {
    "title": "迎春乐（双调·第二）",
    "author": "周邦彦",
    "dynasty": "宋代",
    "content": "桃蹊柳曲闲踪迹。俱曾是、大堤客。解春衣、贳酒城南陌。频醉卧、胡姬侧。鬓点吴霜嗟早白。更谁念、玉溪消息。他日水云身，相望处、无南北。"
  },
  {
    "title": "绕佛阁（大石旅情）",
    "author": "周邦彦",
    "dynasty": "宋代",
    "content": "暗尘四敛。楼观迥出，高映孤馆。清漏将短。厌闻夜久，签声动书幔。桂华又满。闲步露草，偏爱幽远。花气清婉。望中迤逦，城阴度河岸。倦客最萧索，醉倚斜桥穿柳线。还似汴堤，虹梁横水面。看浪飐春灯，舟下如箭。此行重见。叹故友难逢，羁思空乱。两眉愁、向谁舒展。"
  },
  {
    "title": "定风波·莫倚能歌敛黛眉",
    "author": "周邦彦",
    "dynasty": "宋代",
    "content": "莫倚能歌敛黛眉。此歌能有几人知。他日相逢花月底。重理。好声须记得来时。苦恨城头更漏永，无情岂解惜分飞。休诉金尊推玉臂。从醉。明朝有酒遣谁持。"
  },
  {
    "title": "丑奴儿（大石梅花）",
    "author": "周邦彦",
    "dynasty": "宋代",
    "content": "肌肤绰约真仙子，来伴冰霜。洗尽铅黄。素面初无一点妆。寻花不用持银烛，暗里闻香。零落池塘。分付余妍与寿阳。"
  },
  {
    "title": "南乡子（商调）",
    "author": "周邦彦",
    "dynasty": "宋代",
    "content": "晨色动妆楼。短烛荧荧悄未收。自在开帘风不定，飕飕。池面冰澌趁水流。早起怯梳头。欲绾云鬟又却休。不会沈吟思底事，凝眸。两点春山满镜愁。"
  },
  {
    "title": "双头莲（双调）",
    "author": "周邦彦",
    "dynasty": "宋代",
    "content": "一抹残霞，几行新雁，天染云断，红迷阵影，隐约望中，点破晚空澄碧。助秋色。门掩西风，桥横斜照，青翼未来，浓尘自起，咫尺凤帏，合有人相识。叹乖隔。知甚时恣与，同携欢适。度曲传觞，并鞯飞辔，绮陌画堂连夕。楼头千里，帐底三更，尽堪泪滴。怎生向，无聊但只听消息。"
  },
  {
    "title": "蝶恋花·酒熟微红生眼尾",
    "author": "周邦彦",
    "dynasty": "宋代",
    "content": "酒熟微红生眼尾。半额龙香，冉冉飘衣袂。云压宝钗撩不起。黄金心字双垂耳。愁入眉痕添秀美。无限柔情，分付西流水。忽被惊风吹别泪。只应天也知人意。"
  },
  {
    "title": "点绛唇·台上披襟",
    "author": "周邦彦",
    "dynasty": "宋代",
    "content": "台上披襟，快风一瞬收残雨。柳丝轻举，蛛网黏飞絮。极目平芜，应是春归处。愁凝伫，楚歌声苦，村落黄昏鼓。"
  },
  {
    "title": "玉团儿",
    "author": "周邦彦",
    "dynasty": "宋代",
    "content": "妍姿艳态腰如束。笑无限、桃粗杏俗。玉体横陈，云鬟斜坠，春睡还熟。夕阳斗转阑干曲。乍醉起、余霞衫肉。搦粉搓酥，剪云裁雾，比并不足。"
  },
  {
    "title": "万里春·千红万翠",
    "author": "周邦彦",
    "dynasty": "宋代",
    "content": "千红万翠。簇定清明天气。为怜他、种种清香，好难为不醉。我爱深如你。我心在、个人心里。便相看、老却春风，莫无些欢意。"
  },
  {
    "title": "红窗迥·几日来",
    "author": "周邦彦",
    "dynasty": "宋代",
    "content": "几日来、真个醉。不知道、窗外乱红，已深半指。花影被风摇碎。拥春酲乍起。有个人人，生得济楚，来向耳畔，问道今朝醒未。情性儿、慢腾腾地。恼得人又醉。"
  },
  {
    "title": "品令（商调梅花）",
    "author": "周邦彦",
    "dynasty": "宋代",
    "content": "夜阑人静。月痕寄、梅梢疏影。帘外曲角栏干近。旧携手处，花发雾寒成阵。应是不禁愁与恨。纵相逢难问。黛眉曾把春衫印。后期无定。断肠香销尽。"
  },
  {
    "title": "早梅芳（别恨·二之一）",
    "author": "周邦彦",
    "dynasty": "宋代",
    "content": "花竹深，房栊好。夜阒无人到。隔窗寒雨，向壁孤灯弄余照。泪多罗袖重，意密莺声小。正魂惊梦怯，门外已知晓。去难留，话未了。早促登长道。风披宿雾，露洗初阳射林表。乱愁迷远览，苦语萦怀抱。谩回头，更堪归路杳。"
  },
  {
    "title": "丁香结（商调）",
    "author": "周邦彦",
    "dynasty": "宋代",
    "content": "苍藓沿阶，冷萤黏屋，庭树望秋先陨。渐雨凄风迅。淡暮色，倍觉园林清润。汉姬纨扇在，重吟玩、弃掷未忍。登山临水，此恨自古，销磨不尽。牵引。记试酒归时，映月同看雁阵。宝幄香缨，熏炉象尺，夜寒灯晕。谁念留滞故国，旧事劳方寸。唯丹青相伴，那更尘昏蠹损。"
  },
  {
    "title": "醉桃源（大石）",
    "author": "周邦彦",
    "dynasty": "宋代",
    "content": "冬衣初染远山青。双丝云雁绫。夜寒袖湿欲成冰。都缘珠泪零。情黯黯，闷腾腾。身如秋后蝇。若教随马逐郎行。不辞多少程。"
  },
  {
    "title": "燕归梁（高平晓）",
    "author": "周邦彦",
    "dynasty": "宋代",
    "content": "帘底新霜一夜浓。短烛散飞虫。曾经洛浦见惊鸿。关山隔、梦魂通。明星晃晃，回津路转，榆影步花骢。欲攀云驾倩西风。吹清血、寄玲珑。"
  },
  {
    "title": "鹊桥仙令（歇指）",
    "author": "周邦彦",
    "dynasty": "宋代",
    "content": "浮花浪蕊，人间无数，开遍朱朱白白。瑶池一朵玉芙蓉，秋露洗、丹砂真色。晚凉拜月，六铢衣动，应被姮娥认得。翩然欲上广寒宫，横玉度、一声天碧。"
  },
  {
    "title": "无闷（冬）",
    "author": "周邦彦",
    "dynasty": "宋代",
    "content": "云作重阴，风逗细寒，小溪冻冰初结。更听得悲鸣，雁度空阔。暮雀喧喧聚竹，听竹上清响风敲雪。洞房悄、时见香消翠楼，兽煤红爇。凄切，念旧欢、聚旧约，至此方惜轻别。又还是离亭，楚梅堪折。暗想莺时似梦里，又却是、似莺时节。要无闷、除是拥炉对酒，共谭风月。"
  },
  {
    "title": "侧犯（大石）",
    "author": "周邦彦",
    "dynasty": "宋代",
    "content": "暮霞霁雨，小莲出水红妆靓。风定。看步袜江妃照明镜。飞萤度暗草，秉烛游花径。人静。携艳质、追凉就槐影。金环皓腕，雪藕清泉莹。谁念省。满身香、犹是旧荀令。见说胡姬，酒垆寂静。烟锁漠漠，藻池苔井。"
  },
  {
    "title": "青房并蒂莲（维扬怀古）",
    "author": "周邦彦",
    "dynasty": "宋代",
    "content": "醉凝眸。正楚天秋晚，远岸云收。草绿莲红，浅映小汀洲。芰荷香里鸳鸯浦，恨菱歌、惊起眠鸥。望去帆、一派湖光，棹声咿哑橹声柔。愁窥汴堤细柳，曾舞送莺时，锦缆龙舟。拥倾国纤腰皓齿，笑倚迷楼。空令五湖夜月，也羞照三十六宫秋。正浪吟、不觉回桡，水花风叶两悠悠。"
  },
  {
    "title": "还京乐（大石）",
    "author": "周邦彦",
    "dynasty": "宋代",
    "content": "禁烟近，触处、浮香秀色相料理。正泥花时候，奈何客里，光阴虚费。望箭波无际。迎风漾日黄云委。任去远，中有万点，相思清泪。到长淮底。过当时楼下，殷勤为说，春来羁旅况味。堪嗟误约乖期，向天涯、自看桃李。想而今、应恨墨盈笺，愁妆照水。怎得青鸾翼，飞归教见憔悴。"
  },
  {
    "title": "题弟侄书堂",
    "author": "杜荀鹤",
    "dynasty": "唐代",
    "content": "何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。"
  },
  {
    "title": "赠质上人",
    "author": "杜荀鹤",
    "dynasty": "唐代",
    "content": "枿坐云游出世尘，兼无瓶钵可随身。逢人不说人间事，便是人间无事人。"
  },
  {
    "title": "春宫怨",
    "author": "杜荀鹤",
    "dynasty": "唐代",
    "content": "早被婵娟误，欲妆临镜慵。承恩不在貌，教妾若为容。风暖鸟声碎，日高花影重。年年越溪女，相忆采芙蓉。"
  },
  {
    "title": "泾溪",
    "author": "杜荀鹤",
    "dynasty": "唐代",
    "content": "泾溪石险人兢慎，终岁不闻倾覆人。却是平流无石处，时时闻说有沉沦。"
  },
  {
    "title": "送人游吴",
    "author": "杜荀鹤",
    "dynasty": "唐代",
    "content": "君到姑苏见，人家尽枕河。古宫闲地少，水港小桥多。夜市卖菱藕，春船载绮罗。遥知未眠月，乡思在渔歌。"
  },
  {
    "title": "山中寡妇",
    "author": "杜荀鹤",
    "dynasty": "唐代",
    "content": "夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。"
  },
  {
    "title": "旅舍遇雨",
    "author": "杜荀鹤",
    "dynasty": "唐代",
    "content": "月华星彩坐来收，岳色江声暗结愁。半夜灯前十年事，一时和雨到心头。"
  },
  {
    "title": "闽中秋思",
    "author": "杜荀鹤",
    "dynasty": "唐代",
    "content": "雨匀紫菊丛丛色，风弄红蕉叶叶声。北畔是山南畔海，只堪图画不堪行。"
  },
  {
    "title": "蚕妇",
    "author": "杜荀鹤",
    "dynasty": "唐代",
    "content": "粉色全无饥色加，岂知人世有荣华。年年道我蚕辛苦，底事浑身着苎麻。"
  },
  {
    "title": "自叙",
    "author": "杜荀鹤",
    "dynasty": "唐代",
    "content": "酒瓮琴书伴病身，熟谙时事乐于贫。宁为宇宙闲吟客，怕作乾坤窃禄人。诗旨未能忘救物，世情奈值不容真。平生肺腑无言处，白发吾唐一逸人。"
  },
  {
    "title": "再经胡城县",
    "author": "杜荀鹤",
    "dynasty": "唐代",
    "content": "去岁曾经此县城，县民无口不冤声。今来县宰加朱绂，便是生灵血染成。"
  },
  {
    "title": "冬末同友人泛潇湘",
    "author": "杜荀鹤",
    "dynasty": "唐代",
    "content": "残腊泛舟何处好？最多吟兴是潇湘。就船买得鱼偏美，踏雪沽来酒倍香。猿到夜深啼岳麓，雁知春近别衡阳。与君剩采江山景，裁取新诗入帝乡。"
  },
  {
    "title": "送友游吴越",
    "author": "杜荀鹤",
    "dynasty": "唐代",
    "content": "去越从吴过，吴疆与越连。有园多种橘，无水不生莲。夜市桥边火，春风寺外船。此中偏重客，君去必经年。"
  },
  {
    "title": "溪兴",
    "author": "杜荀鹤",
    "dynasty": "唐代",
    "content": "山雨溪风卷钓丝，瓦瓯篷底独斟时。醉来睡着无人唤，流到前溪也不知。"
  },
  {
    "title": "投长沙裴侍郎",
    "author": "杜荀鹤",
    "dynasty": "唐代",
    "content": "此身虽贱道长存，非谒朱门谒孔门。只望至公将卷读，不求朝士致书论。垂纶雨结渔乡思，吹木风传雁夜魂。男子受恩须有地，平生不受等闲恩。"
  },
  {
    "title": "春日山中对雪有作",
    "author": "杜荀鹤",
    "dynasty": "唐代",
    "content": "竹树无声或有声，霏霏漠漠散还凝。岭梅谢后重妆蕊，岩水铺来却结冰。牢系鹿儿防猎客，满添茶鼎候吟僧。好将膏雨同功力，松径莓苔又一层。"
  },
  {
    "title": "秋日山中寄李处士",
    "author": "杜荀鹤",
    "dynasty": "唐代",
    "content": "吾辈道何穷，寒山细雨中。儿童书懒读，果栗树将空。言论关时务，篇章见国风。升平犹可用，应不废为公。"
  },
  {
    "title": "乱后逢村叟",
    "author": "杜荀鹤",
    "dynasty": "唐代",
    "content": "经乱衰翁居破村，村中何事不伤魂。因供寨木无桑柘，为著乡兵绝子孙。还似平宁征赋税，未尝州县略安存。至今鸡犬皆星散，日落前山独倚门。"
  },
  {
    "title": "旅泊遇郡中叛乱示同志",
    "author": "杜荀鹤",
    "dynasty": "唐代",
    "content": "握手相看谁敢言，军家刀剑在腰边。遍收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。"
  },
  {
    "title": "田翁",
    "author": "杜荀鹤",
    "dynasty": "唐代",
    "content": "白发星星筋力衰，种田犹自伴孙儿。官苗若不平平纳，任是丰年也受饥。"
  },
  {
    "title": "题所居村舍",
    "author": "杜荀鹤",
    "dynasty": "唐代",
    "content": "家随兵尽屋空存，税额宁容减一分。衣食旋营犹可过，赋输长急不堪闻。蚕无夏织桑充寨，田废春耕犊劳军。如此数州谁会得，杀民将尽更邀勋。"
  },
  {
    "title": "经青山吊李翰林",
    "author": "杜荀鹤",
    "dynasty": "唐代",
    "content": "何为先生死，先生道日新。青山明月夜，千古一诗人。天地空销骨，声名不傍身。谁移耒阳冢，来此作吟邻？"
  },
  {
    "title": "感寓",
    "author": "杜荀鹤",
    "dynasty": "唐代",
    "content": "大海波涛浅，小人方寸深。海枯终见底，人死不知心。"
  },
  {
    "title": "夏日题悟空上人院",
    "author": "杜荀鹤",
    "dynasty": "唐代",
    "content": "三伏闭门披一衲，兼无松竹荫房廊。安禅不必须山水，灭得心中火自凉。"
  },
  {
    "title": "闲居书事",
    "author": "杜荀鹤",
    "dynasty": "唐代",
    "content": "竹门茅屋带村居，数亩生涯自有馀。鬓白只应秋炼句，眼昏多为夜抄书。雁惊风浦渔灯动，猿叫霜林橡实疏。待得功成即西去，时清不问命何如。"
  },
  {
    "title": "题道林寺",
    "author": "杜荀鹤",
    "dynasty": "唐代",
    "content": "身未立间终日苦，身当立后几年荣。万般不及僧无事，共水将山过一生。"
  },
  {
    "title": "题衡阳隐士山居",
    "author": "杜荀鹤",
    "dynasty": "唐代",
    "content": "闲居不问世如何，云起山门日已斜。放鹤去寻三岛客，任人来看四时花。松醪腊酝安神酒，布水宵煎觅句茶。毕竟金多也头白，算来争得似君家。"
  },
  {
    "title": "春闺怨",
    "author": "杜荀鹤",
    "dynasty": "唐代",
    "content": "朝喜花艳春，暮悲花委尘。不悲花落早，悲妾似花身。"
  },
  {
    "title": "送蜀客游维扬",
    "author": "杜荀鹤",
    "dynasty": "唐代",
    "content": "见说西川景物繁，维扬景物胜西川。青春花柳树临水，白日绮罗人上船。夹岸画楼难惜醉，数桥明月不教眠。送君懒问君回日，才子风流正少年。"
  },
  {
    "title": "喜从弟雪中远至有作",
    "author": "杜荀鹤",
    "dynasty": "唐代",
    "content": "深山大雪懒开门，门径行踪自尔新。无酒御寒虽寡况，有书供读且资身。便均情爱同诸弟，莫更生疏似外人。昼短夜长须强学，学成贫亦胜他贫。"
  },
  {
    "title": "夏日留题张山人林亭",
    "author": "杜荀鹤",
    "dynasty": "唐代",
    "content": "此中偏称夏中游，时有风来暑气收。涧底松摇千尺雨，庭中竹撼一窗秋。求猿句寄山深寺，乞鹤书传海畔洲。闲与先生话身事，浮名薄宦总悠悠。"
  },
  {
    "title": "乱后宿南陵废寺寄沈明府",
    "author": "杜荀鹤",
    "dynasty": "唐代",
    "content": "只共寒灯坐到明，塞鸿冲雪一声声。乱时为客无人识，废寺吟诗有鬼惊。且把酒杯添志气，已将身事托公卿。男儿仗剑酬恩在，未肯徒然过一生。"
  },
  {
    "title": "隽阳道中",
    "author": "杜荀鹤",
    "dynasty": "唐代",
    "content": "客路客路何悠悠，蝉声向背槐花愁。争知百岁不百岁，未合白头今白头。四五朵山妆雨色，两三行雁帖云秋。输他江上垂纶者，只在船中老便休。"
  },
  {
    "title": "长安道中有作",
    "author": "杜荀鹤",
    "dynasty": "唐代",
    "content": "回头不忍看羸僮，一路行人我最穷。马迹蹇于槐影里，钓船抛在月明中。帽檐晓滴淋蝉露，衫袖时飘卷雁风。子细寻思底模样，腾腾又过玉关东。"
  },
  {
    "title": "马上行",
    "author": "杜荀鹤",
    "dynasty": "唐代",
    "content": "五里复五里，去时无住时。日将家渐远，犹恨马行迟。"
  },
  {
    "title": "秋夕病中",
    "author": "杜荀鹤",
    "dynasty": "唐代",
    "content": "坏屋不眠风雨夜，故园无信水云秋。病中枕上谁相问，一一蝉声槐树头。"
  },
  {
    "title": "秋日湖外书事",
    "author": "杜荀鹤",
    "dynasty": "唐代",
    "content": "十五年来笔砚功，只今犹在苦贫中。三秋客路湖光外，万里乡关楚邑东。鸟径杖藜山翳雨，猿林欹枕树摇风。朱门处处若相似，此命到头通不通。"
  },
  {
    "title": "山居自遣",
    "author": "杜荀鹤",
    "dynasty": "唐代",
    "content": "茅屋周回松竹阴，山翁时挈酒相寻。无人开口不言利，只我白头空爱吟。月在钓潭秋睡重，云横樵径野情深。此中一日过一日，有底闲愁得到心。"
  },
  {
    "title": "江岸秋思",
    "author": "杜荀鹤",
    "dynasty": "唐代",
    "content": "驱马傍江行，乡愁步步生。举鞭挥柳色，随手失蝉声。秋稼缘长道，寒云约古城。家贫遇丰岁，无地可归耕。"
  },
  {
    "title": "闻子规",
    "author": "杜荀鹤",
    "dynasty": "唐代",
    "content": "楚天空阔月成轮，蜀魄声声似告人。啼得血流无用处，不如缄口过残春。"
  },
  {
    "title": "鸬鹚",
    "author": "杜荀鹤",
    "dynasty": "唐代",
    "content": "一般毛羽结群飞，雨岸烟汀好景时。深水有鱼衔得出，看来却是鹭鹚饥。"
  },
  {
    "title": "旅中卧病",
    "author": "杜荀鹤",
    "dynasty": "唐代",
    "content": "秋来谁料病相萦，枕上心犹算去程。风射破窗灯易灭，月穿疏屋梦难成。故园何啻三千里，新雁才闻一两声。我自与人无旧分，非干人与我无情。"
  },
  {
    "title": "送僧赴黄山沐汤泉兼参禅宗长老",
    "author": "杜荀鹤",
    "dynasty": "唐代",
    "content": "闻有汤泉独去寻，一瓶一钵一无金。不愁乱世兵相害，却喜寒山路入深。野老祷神鸦噪庙，猎人冲雪鹿惊林。患身是幻逢禅主，水洗皮肤语洗心。"
  },
  {
    "title": "观棋",
    "author": "杜荀鹤",
    "dynasty": "唐代",
    "content": "对面不相见，用心同用兵。算人常欲杀，顾己自贪生。得势侵吞远，乘危打劫赢。有时逢敌手，当局到深更。"
  },
  {
    "title": "馆舍秋夕",
    "author": "杜荀鹤",
    "dynasty": "唐代",
    "content": "寒雨萧萧灯焰青，灯前孤客难为情。兵戈闹日别乡国，鸿雁过时思弟兄。冷极睡无离枕梦，苦多吟有彻云声。出门便作还家计，直至如今计未成。"
  },
  {
    "title": "赠李蒙叟",
    "author": "杜荀鹤",
    "dynasty": "唐代",
    "content": "在我成何事，逢君更劝吟。纵饶不得力，犹胜别劳心。凡事有兴废，诗名无古今。百年能几日，忍不惜光阴。"
  },
  {
    "title": "赠元上人",
    "author": "杜荀鹤",
    "dynasty": "唐代",
    "content": "多少僧中僧行高，偈成流落遍僧抄。经窗月静滩声到，石径人稀藓色交。垂露竹粘蝉落壳，窣云松载鹤栖巢。煮茶童子闲胜我，犹得依时把磬敲。"
  },
  {
    "title": "钓叟",
    "author": "杜荀鹤",
    "dynasty": "唐代",
    "content": "茅屋深湾里，钓船横竹门。经营衣食外，犹得弄儿孙。"
  },
  {
    "title": "八骏图",
    "author": "杜荀鹤",
    "dynasty": "唐代",
    "content": "丹雘传真未得真，那知筋骨与精神。只今恃骏凭毛色，绿耳骅骝赚杀人。"
  },
  {
    "title": "旅怀",
    "author": "文天祥",
    "dynasty": "宋代",
    "content": "昨夜分明梦到家，飘飖依旧客天涯。故园门掩东风老，无限杜鹃啼落花。"
  },
  {
    "title": "白发吟",
    "author": "杜荀鹤",
    "dynasty": "唐代",
    "content": "一茎两茎初似丝，不妨惊度少年时。几人乱世得及此，今我满头何足悲。九转灵丹那胜酒，五音清乐未如诗。家山苍翠万馀尺，藜杖楮冠输老儿。"
  },
  {
    "title": "怀庐岳旧隐",
    "author": "杜荀鹤",
    "dynasty": "唐代",
    "content": "一别三年长在梦，梦中时蹑石棱层。泉声入夜方堪听，山色逢秋始好登。岩鹿惯随锄药叟，溪鸥不怕洗苔僧。人间有许多般事，求要身闲直未能。"
  },
  {
    "title": "秋宿临江驿",
    "author": "杜荀鹤",
    "dynasty": "唐代",
    "content": "南来北去二三年，年去年来两鬓斑。举世尽从愁里老，谁人肯向死前闲。渔舟火影寒归浦，驿路铃声夜过山。身事未成归未得，听猿鞭马入长关。"
  },
  {
    "title": "与友人对酒吟",
    "author": "杜荀鹤",
    "dynasty": "唐代",
    "content": "凭君满酌酒，听我醉中吟。客路如天远，侯门似海深。新坟侵古道，白发恋黄金。共有人间事，须怀济物心。"
  },
  {
    "title": "哭贝韬",
    "author": "杜荀鹤",
    "dynasty": "唐代",
    "content": "交朋来哭我来歌，喜傍山家葬荔萝。四海十年人杀尽，似君埋少不埋多。"
  },
  {
    "title": "溪岸秋思",
    "author": "杜荀鹤",
    "dynasty": "唐代",
    "content": "桑柘穷头三四家，挂罾垂钓是生涯。秋风忽起溪滩白，零落岸边芦荻花。"
  },
  {
    "title": "过巢湖",
    "author": "杜荀鹤",
    "dynasty": "唐代",
    "content": "世人贪利复贪荣，来向湖边始至诚。男子登舟与登陆，把心何不一般行。"
  },
  {
    "title": "出关投孙侍御",
    "author": "杜荀鹤",
    "dynasty": "唐代",
    "content": "东归还著旧麻衣，争免花前有泪垂。每岁春光九十日，一生年少几多时。青云寸禄心耕早，明月仙枝分种迟。不为感恩酬未得，五湖闲作钓鱼师。"
  },
  {
    "title": "赠题兜率寺闲上人院",
    "author": "杜荀鹤",
    "dynasty": "唐代",
    "content": "人间寺应诸天号，真行僧禅此寺中。百岁有涯头上雪，万般无染耳边风。挂帆波浪惊心白，上马尘埃翳眼红。毕竟浮生谩劳役，算来何事不成空。"
  },
  {
    "title": "书斋即事",
    "author": "杜荀鹤",
    "dynasty": "唐代",
    "content": "时清只合力为儒，不可家贫与善疏。卖却屋边三亩地，添成窗下一床书。沿溪摘果霜晴后，出竹吟诗月上初。乡里老农多见笑，不知稽古胜耕锄。"
  },
  {
    "title": "寄窦处士",
    "author": "杜荀鹤",
    "dynasty": "唐代",
    "content": "漳水醉中别，今来犹未醒。半生因酒废，大国几时宁。海畔将军柳，天边处士星。游人不可见，春入乱山青。"
  },
  {
    "title": "郊居即事投李给事",
    "author": "杜荀鹤",
    "dynasty": "唐代",
    "content": "无禄奉晨昏，闲居几度春。江湖苦吟士，天地最穷人。书剑同三友，蓬蒿外四邻。相知不相荐，何以自谋身。"
  },
  {
    "title": "秋日闲居寄先达",
    "author": "杜荀鹤",
    "dynasty": "唐代",
    "content": "到头身事欲何为，窗下工夫鬓上知。乍可百年无称意，难教一日不吟诗。风驱早雁冲湖色，雨挫残蝉点柳枝。自古书生也如此，独堪惆怅是明时。"
  },
  {
    "title": "重阳日有作",
    "author": "杜荀鹤",
    "dynasty": "唐代",
    "content": "一为重阳上古台，乱时谁见菊花开。偷撏白发真堪笑，牢锁黄金实可哀。是个少年皆老去，争知荒冢不荣来。大家拍手高声唱，日未沈山且莫回。"
  },
  {
    "title": "题德玄上人院",
    "author": "杜荀鹤",
    "dynasty": "唐代",
    "content": "刳得心来忙处闲，闲中方寸阔于天。浮生自是无空性，长寿何曾有百年。罢定磬敲松罅月，解眠茶煮石根泉。我虽未似师披衲，此理同师悟了然。"
  },
  {
    "title": "苦吟",
    "author": "杜荀鹤",
    "dynasty": "唐代",
    "content": "世间何事好，最好莫过诗。一句我自得，四方人已知。生应无辍日，死是不吟时。始拟归山去，林泉道在兹。"
  },
  {
    "title": "辞九江李郎中入关",
    "author": "杜荀鹤",
    "dynasty": "唐代",
    "content": "帝里无相识，何门迹可亲。愿开言重口，荐与分深人。卷许新诗出，家怜旧业贫。今从九江去，应免更迷津。"
  },
  {
    "title": "伤硖石县病叟",
    "author": "杜荀鹤",
    "dynasty": "唐代",
    "content": "无子无孙一病翁，将何筋力事耕农。官家不管蓬蒿地，须勒王租出此中。"
  },
  {
    "title": "春来燕",
    "author": "杜荀鹤",
    "dynasty": "唐代",
    "content": "我屋汝嫌低不住，雕梁画阁也知宽。大须稳择安巢处，莫道巢成却不安。"
  },
  {
    "title": "秋日卧病（一作秋日旅中）",
    "author": "杜荀鹤",
    "dynasty": "唐代",
    "content": "浮世浮名能几何，致身流落向天涯。少年心壮轻为客，一日病来思在家。山顶老猿啼古木，渡头新雁下平沙。不堪吟罢西风起，黄叶满庭寒日斜。"
  },
  {
    "title": "寄李隐居",
    "author": "杜荀鹤",
    "dynasty": "唐代",
    "content": "自小栖玄到老闲，如云如鹤住应难。溪山不必将钱买，赢得来来去去看。"
  },
  {
    "title": "读诸家诗",
    "author": "杜荀鹤",
    "dynasty": "唐代",
    "content": "辞赋文章能者稀，难中难者莫过诗。直应吟骨无生死，只我前身是阿谁。"
  },
  {
    "title": "题花木障",
    "author": "杜荀鹤",
    "dynasty": "唐代",
    "content": "不假东风次第吹，笔匀春色一枝枝。由来画看胜栽看，免见朝开暮落时。"
  },
  {
    "title": "和舍弟题书堂",
    "author": "杜荀鹤",
    "dynasty": "唐代",
    "content": "兄弟将知大自强，乱时同葺读书堂。岩泉遇雨多还闹，溪竹唯风少即凉。藉草醉吟花片落，傍山闲步药苗香。团圆便是家肥事，何必盈仓与满箱。"
  },
  {
    "title": "登城有作",
    "author": "杜荀鹤",
    "dynasty": "唐代",
    "content": "上得孤城向晚春，眼前何事不伤神。遍看原上累累冢，曾是城中汲汲人。尽谓黄金堪润屋，谁思荒骨旋成尘。一名一宦平生事，不放愁侵易过身。"
  },
  {
    "title": "题汪氏茅亭",
    "author": "杜荀鹤",
    "dynasty": "唐代",
    "content": "茅亭客到多称奇，茅亭之上难题诗。出尘景物不可状，小手篇章徒尔为。牛畔稻苗新雨后，鹤边松韵晚风时。君今酷爱人间事，争得安闲老在兹。"
  },
  {
    "title": "题仇处士郊居（处士弃官卜居）",
    "author": "杜荀鹤",
    "dynasty": "唐代",
    "content": "江南景簇此林亭，手板蓝裾自可轻。洞里客来无俗话，郭中人到有公情。闲敲岩果呼猿接，时钓溪鱼引鹤争。笑我有诗三百首，马蹄红日急于名。"
  },
  {
    "title": "秋夜晚泊",
    "author": "杜荀鹤",
    "dynasty": "唐代",
    "content": "一望一苍然，萧骚起暮天。远山横落日，归鸟度平川。家是去秋别，月当今夕圆。渔翁似相伴，彻晓苇丛边。"
  },
  {
    "title": "赠休禅和",
    "author": "杜荀鹤",
    "dynasty": "唐代",
    "content": "为僧难得不为僧，僧戒僧仪未是能。弟子自知心了了，吾师应为醉腾腾。多生觉悟非关衲，一点分明不在灯。只道诗人无佛性，长将二雅入三乘。"
  },
  {
    "title": "寄临海姚中丞",
    "author": "杜荀鹤",
    "dynasty": "唐代",
    "content": "夏辞旌旆已秋深，永夕思量泪满襟。风月易斑搜句鬓，星霜难改感恩心。寻花洞里连春醉，望海楼中彻晓吟。虽有梦魂知处所，去来多被角声侵。"
  },
  {
    "title": "投从叔补阙",
    "author": "杜荀鹤",
    "dynasty": "唐代",
    "content": "吾宗不谒谒诗宗，常仰门风继国风。空有篇章传海内，更无亲族在朝中。其来虽愧源流浅，所得须怜雅颂同。三十年吟到今日，不妨私荐亦成公。"
  },
  {
    "title": "寄李溥",
    "author": "杜荀鹤",
    "dynasty": "唐代",
    "content": "如我如君者，不妨身晚成。但从时辈笑，自得古人情。共莫更初志，俱期立后名。男儿且如此，何用叹平生。"
  },
  {
    "title": "送九华道士游茅山",
    "author": "杜荀鹤",
    "dynasty": "唐代",
    "content": "忽起地仙兴，飘然出旧山。于身无切事，在世有馀闲。日月浮生外，乾坤大醉间。故园华表上，谁得见君还。"
  },
  {
    "title": "和高秘书早春对雪登楼见寄之什",
    "author": "杜荀鹤",
    "dynasty": "唐代",
    "content": "天有惜花意，恐花开染尘。先教微雪下，始放满城春。且醉登楼客，重期出郭人。因酬郢中律，霜鬓数茎新。"
  },
  {
    "title": "题开元寺门阁",
    "author": "杜荀鹤",
    "dynasty": "唐代",
    "content": "一登高阁眺清秋，满目风光尽胜游。何处画桡寻绿水，几家鸣笛咽红楼。云山已老应长在，岁月如波只暗流。唯有禅居离尘俗，了无荣辱挂心头。"
  },
  {
    "title": "投郑先辈",
    "author": "杜荀鹤",
    "dynasty": "唐代",
    "content": "匣中长剑未酬恩，不遇男儿不合论。闷向酒杯吞日月，闲将诗句问乾坤。宁辞马足劳关路，肯为渔竿忆水村。两鬓欲斑三百首，更教装写傍谁门。"
  },
  {
    "title": "秋江雨夜逢诗友",
    "author": "杜荀鹤",
    "dynasty": "唐代",
    "content": "故友别来三四载，新诗吟得百馀篇。夜来江上秋无月，恨不相逢在雪天。"
  },
  {
    "title": "赠袒肩和尚",
    "author": "杜荀鹤",
    "dynasty": "唐代",
    "content": "山衣草屐染莓苔，双眼犹慵向俗开。若比吾师居世上，何如野客卧岩隈。才闻锡杖离三楚，又说随缘向五台。乘醉吟诗问禅理，为谁须去为谁来。"
  },
  {
    "title": "空闲二公递以禅律相鄙因而解之",
    "author": "杜荀鹤",
    "dynasty": "唐代",
    "content": "一教谁云辟二途，律禅禅律智归愚。念珠在手隳禅衲，禅衲披肩坏念珠。象外空分空外象，无中有作有中无。有无无有师穷取，山到平来海亦枯。"
  },
  {
    "title": "送友人宰浔阳",
    "author": "杜荀鹤",
    "dynasty": "唐代",
    "content": "高兴那言去路长，非君不解爱浔阳。有时猿鸟来公署，到处烟霞是道乡。钓艇满江鱼贱菜，纸窑连岳楮多桑。陶潜旧隐依稀在，好继高踪结草堂。"
  },
  {
    "title": "唐多令·惜别",
    "author": "吴文英",
    "dynasty": "宋代",
    "content": "何处合成愁。离人心上秋。纵芭蕉不雨也飕飕。都道晚凉天气好，有明月、怕登楼。年事梦中休。花空烟水流。燕辞归客尚淹留。垂柳不萦裙带住。漫长是、系行舟。"
  },
  {
    "title": "风入松·听风听雨过清明",
    "author": "吴文英",
    "dynasty": "宋代",
    "content": "听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。"
  },
  {
    "title": "浣溪沙·门隔花深梦旧游",
    "author": "吴文英",
    "dynasty": "宋代",
    "content": "门隔花深梦旧游，夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷于秋。"
  },
  {
    "title": "八声甘州·灵岩陪庾幕诸公游",
    "author": "吴文英",
    "dynasty": "宋代",
    "content": "渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。"
  },
  {
    "title": "满江红·翠幕深庭",
    "author": "吴文英",
    "dynasty": "宋代",
    "content": "翠幕深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。"
  },
  {
    "title": "望江南·三月暮",
    "author": "吴文英",
    "dynasty": "宋代",
    "content": "三月暮，花落更情浓。人去秋千闲挂月，马停杨柳倦嘶风。堤畔画船空。恹恹醉，长日小帘栊。宿燕夜归银烛外，啼莺声在绿阴中。无处觅残红。"
  },
  {
    "title": "思佳客·癸卯除夜",
    "author": "吴文英",
    "dynasty": "宋代",
    "content": "自唱新词送岁华。鬓丝添得老生涯。十年旧梦无寻处，几度新春不在家。衣懒换，酒难赊。可怜此夕看梅花。隔年昨夜青灯在，无限妆楼尽醉哗。"
  },
  {
    "title": "渡江云三犯·西湖清明",
    "author": "吴文英",
    "dynasty": "宋代",
    "content": "羞红颦浅恨，晚风未落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。逡巡。题门惆怅，堕履牵萦，数幽期难准。还始觉、留情缘眼，宽带因春。明朝事与孤烟冷，做满湖、风雨愁人。山黛暝，尘波澹绿无痕。"
  },
  {
    "title": "浪淘沙·灯火雨中船",
    "author": "吴文英",
    "dynasty": "宋代",
    "content": "灯火雨中船。客思绵绵。离亭春草又秋烟。似与轻鸥盟未了，来去年年。往事一潸然。莫过西园。凌波香断绿苔钱。燕子不知春事改，时立秋千。"
  },
  {
    "title": "莺啼序·春晚感怀",
    "author": "吴文英",
    "dynasty": "宋代",
    "content": "　　残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。　　十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。　　幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿，记当时、短楫桃根渡。青楼仿佛。临分败壁题诗，泪墨惨淡尘土。　　危亭望极，草色天涯，叹鬓侵半苎。暗点检，离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沈过雁，漫相思、弹入哀筝柱。伤心千里江南，怨曲重招，断魂在否？"
  },
  {
    "title": "踏莎行·润玉笼绡",
    "author": "吴文英",
    "dynasty": "宋代",
    "content": "润玉笼绡，檀樱倚扇。绣圈犹带脂香浅。榴心空叠舞裙红，艾枝应压愁鬟乱。午梦千山，窗阴一箭。香瘢新褪红丝腕。隔江人在雨声中，晚风菰叶生秋怨。"
  },
  {
    "title": "西江月·赋瑶圃青梅枝上晚花",
    "author": "吴文英",
    "dynasty": "宋代",
    "content": "枝袅一痕雪在，叶藏几豆春浓。玉奴最晚嫁东风。来结梨花幽梦。香力添熏罗被，瘦肌犹怯冰绡。绿阴青子老溪桥。羞见东邻娇小。"
  },
  {
    "title": "双双燕·小桃谢后",
    "author": "吴文英",
    "dynasty": "宋代",
    "content": "小桃谢后，双双燕，飞来几家庭户。轻烟晓暝，湘水暮云遥度，帘外余寒未卷，共斜入、红楼深处。相将占得雕梁，似约韶光留住。堪举。翩翩翠羽。杨柳岸，泥香半和梅雨。落花风软，戏促乱红飞舞。多少呢喃意绪。尽日向、流莺分诉。还过短墙，谁会万千言语。"
  },
  {
    "title": "点绛唇·有怀苏州",
    "author": "吴文英",
    "dynasty": "宋代",
    "content": "明月茫茫，夜来应照南桥路。梦游熟处。一枕啼秋雨。可惜人生，不向吴城住。心期误。雁将秋去。天远青山暮。"
  },
  {
    "title": "夜游宫·人去西楼雁杳",
    "author": "吴文英",
    "dynasty": "宋代",
    "content": "人去西楼雁杳。叙别梦、扬州一觉。云澹星疏楚山晓。听啼乌，立河桥，话未了。雨外蛩声早。细织就、霜丝多少。说与萧娘未知道。向长安，对秋灯，几人老。"
  },
  {
    "title": "玉楼春·和吴见山韵",
    "author": "吴文英",
    "dynasty": "宋代",
    "content": "阑干独倚天涯客。心影暗凋风叶寂。千山秋入雨中青，一雁暮随云去急。霜花强弄春颜色。相吊年光浇大白。海烟沈处倒残霞，一杼鲛绡和泪织。"
  },
  {
    "title": "点绛唇·试灯夜初晴",
    "author": "吴文英",
    "dynasty": "宋代",
    "content": "卷尽愁云，素娥临夜新梳洗。暗尘不起。酥润凌波地。辇路重来，仿佛灯前事。情如水。小楼熏被。春梦笙歌里。"
  },
  {
    "title": "齐天乐·与冯深居登禹陵",
    "author": "吴文英",
    "dynasty": "宋代",
    "content": "三千年事残鸦外，无言倦凭秋树。逝水移川，高陵变谷，那识当时神禹。幽云怪雨。翠蓱湿空梁，夜深飞去。雁起青天，数行书似旧藏处。寂寥西窗久坐，故人悭会遇，同翦灯语。积藓残碑，零圭断璧，重拂人间尘土。霜红罢舞。漫山色青青，雾朝烟暮。岸锁春船，画旗喧赛鼓。"
  },
  {
    "title": "祝英台近·除夜立春",
    "author": "吴文英",
    "dynasty": "宋代",
    "content": "翦红情，裁绿意，花信上钗股。残日东风，不放岁华去。有人添烛西窗，不眠侵晓，笑声转、新年莺语。旧尊俎。玉纤曾擘黄柑，柔香系幽素。归梦湖边，还迷镜中路。可怜千点吴霜，寒销不尽，又相对、落梅如雨。"
  },
  {
    "title": "瑞鹤仙·秋感",
    "author": "吴文英",
    "dynasty": "宋代",
    "content": "泪荷抛碎璧。正漏云筛雨，斜捎窗隙。林声怨秋色。对小山不迭，寸眉愁碧。凉欺岸帻。暮砧催、银屏翦尺。最无聊、燕去堂空，旧幕暗尘罗额。行客。西园有分，断柳凄花，似曾相识。西风破屐。林下路，水边石。念寒蛩残梦，归鸿心事，那听江村夜笛。看雪飞、苹底芦梢，未如鬓白。"
  },
  {
    "title": "西江月·添线绣床人倦",
    "author": "吴文英",
    "dynasty": "宋代",
    "content": "添线绣床人倦，翻香罗幕烟斜。五更箫鼓贵人家。门外晓寒嘶马。帽压半檐朝雪，镜开千靥春霞。小帘沽酒看梅花。梦到林逋山下。"
  },
  {
    "title": "思佳客·迷蝶无踪晓梦沉",
    "author": "吴文英",
    "dynasty": "宋代",
    "content": "迷蝶无踪晓梦沉，寒香深闭小庭心。欲知湖上春多少，但看楼前柳浅深。愁自遣，酒孤斟。一帘芳景燕同吟。杏花宜带斜阳看，几阵东风晚又阴。"
  },
  {
    "title": "花犯·谢黄复庵除夜寄古梅枝",
    "author": "吴文英",
    "dynasty": "宋代",
    "content": "翦横枝，清溪分影，翛然镜空晓。小窗春到。怜夜冷孀娥，相伴孤照。古苔泪锁霜千点，苍华人共老。料浅雪、黄昏驿路，飞香遗冻草。行云梦中认琼娘，冰肌瘦，窈窕风前纤缟。残醉醒，屏山外、翠禽声小。寒泉贮、绀壶渐暖，年事对、青灯惊换了。但恐舞、一帘胡蝶，玉龙吹又杳。"
  },
  {
    "title": "思佳客·闰中秋",
    "author": "吴文英",
    "dynasty": "宋代",
    "content": "丹桂花开第二番。东篱展却宴期宽。人间宝镜离仍合，海上仙槎去复还。分不尽，半凉天。可怜闲剩此婵娟。素娥未隔三秋梦，赢得今宵又倚阑。"
  },
  {
    "title": "鹧鸪天·化度寺作",
    "author": "吴文英",
    "dynasty": "宋代",
    "content": "池上红衣伴倚阑，栖鸦常带夕阳还。殷云度雨疏桐落，明月生凉宝扇闲。乡梦窄，水天宽。小窗愁黛淡秋山。吴鸿好为传归信，杨柳阊门屋数间。"
  },
  {
    "title": "浣溪沙·波面铜花冷不收",
    "author": "吴文英",
    "dynasty": "宋代",
    "content": "波面铜花冷不收。玉人垂钓理纤钩。月明池阁夜来秋。江燕话归成晓别，水花红减似春休。西风梧井叶先愁。"
  },
  {
    "title": "高阳台·落梅",
    "author": "吴文英",
    "dynasty": "宋代",
    "content": "宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。寿阳空理愁鸾。问谁调玉髓，暗补香瘢。细雨归鸿，孤山无限春寒。离魂难倩招清些，梦缟衣、解佩溪边。最愁人，啼鸟清明，叶底青圆。"
  },
  {
    "title": "夜游宫·竹窗听雨",
    "author": "吴文英",
    "dynasty": "宋代",
    "content": "竹窗听雨，坐久隐几就睡，既觉，见水仙娟娟于灯影中窗外捎溪雨响。映窗里、嚼花灯冷。浑似萧湘系孤艇。见幽仙，步凌波，月边影。香苦欺寒劲。牵梦绕、沧涛千顷。梦觉新愁旧风景。绀云欹，玉搔斜，酒初醒。"
  },
  {
    "title": "风入松·麓翁园堂宴客",
    "author": "吴文英",
    "dynasty": "宋代",
    "content": "一番疏雨洗芙蓉。玉冷佩丁东。辘轳听带秋声转，早凉生、傍井梧桐。欢宴良宵好月，佳人修竹清风。临池飞阁乍青红。移酒小垂虹。贞元供奉梨园曲，称十香、深蘸琼钟。醉梦孤云晓色，笙歌一派秋空。"
  },
  {
    "title": "浣溪沙·琴川慧日寺蜡梅",
    "author": "吴文英",
    "dynasty": "宋代",
    "content": "蝶粉蜂黄大小乔。中庭寒尽雪微销。一般清瘦各无聊。窗下和香封远讯，墙头飞玉怨邻箫。夜来风雨洗春娇。"
  },
  {
    "title": "法曲献仙音·秋晚红白莲",
    "author": "吴文英",
    "dynasty": "宋代",
    "content": "风拍波惊，露零秋觉，断绿衰红江上。艳拂潮妆，澹凝冰靥，别翻翠池花浪。过数点斜阳雨，啼绡粉痕冷。宛相向。指汀洲、素云飞过，清麝洗、玉井晓霞佩响。寸藕折长丝，笑何郎、心似春荡。半掬微凉，听娇蝉、声度菱唱。伴鸳鸯秋梦，酒醒月斜轻帐。"
  },
  {
    "title": "齐天乐·烟波桃叶西陵路",
    "author": "吴文英",
    "dynasty": "宋代",
    "content": "烟波桃叶西陵路，十年断魂潮尾。古柳重攀，轻鸥聚别，陈迹危亭独倚。凉飕乍起，渺烟碛飞帆，暮山横翠。但有江花，共临秋镜照憔悴。华堂烛暗送客，眼波回盼处，芳艳流水。素骨凝冰，柔葱蘸雪，犹忆分瓜深意。清尊未洗，梦不湿行云，漫沾残泪。可惜秋宵，乱蛩疏雨里。"
  },
  {
    "title": "宴清都·秋感",
    "author": "吴文英",
    "dynasty": "宋代",
    "content": "万里关河眼。愁凝处，渺渺残照红敛。天低远树，潮分断港，路回淮甸。吟鞭又指孤店。对玉露金风送晚。恨自古、才子佳人，此景此情多感。吴王故苑。别来良朋鸦集，空叹蓬转。挥毫记烛，飞觞赶月，梦销香断。区区去程何限。倩片纸、丁宁过雁。寄相思，寒雨灯窗，芙蓉旧院。"
  },
  {
    "title": "夜合花·自鹤江入京泊葑门外有感",
    "author": "吴文英",
    "dynasty": "宋代",
    "content": "柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长。翦蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂。趁残鸦、飞过苍茫。故人楼上，凭谁指与，芳草斜阳。"
  },
  {
    "title": "蝶恋花·九日和吴见山韵",
    "author": "吴文英",
    "dynasty": "宋代",
    "content": "明月枝头香满路。几日西风，落尽花如雨。倒照秦眉天镜古。秋明白鹭双飞处。自摘霜葱宜荐俎。可惜重阳，不把黄花与。帽堕笑凭纤手取。清歌莫送秋声去。"
  },
  {
    "title": "醉桃源·芙蓉",
    "author": "吴文英",
    "dynasty": "宋代",
    "content": "青春花姊不同时。凄凉生较迟。艳妆临水最相宜。风来吹绣漪。惊旧事，问长眉。月明仙梦回。凭阑人但觉秋肥。花愁人不知。"
  },
  {
    "title": "点绛唇·越山见梅",
    "author": "吴文英",
    "dynasty": "宋代",
    "content": "春未来时，酒携不到千岩路。瘦还如许。晚色天寒处。无限新愁，难对风前语。行人去。暗消春素。横笛空山暮。"
  },
  {
    "title": "浪淘沙·九日从吴见山觅酒",
    "author": "吴文英",
    "dynasty": "宋代",
    "content": "山远翠眉长。高处凄凉。菊花清瘦杜秋娘。净洗绿杯牵露井，聊荐幽香。乌帽压吴霜。风力偏狂。一年佳节过西厢。秋色雁声愁几许，都在斜阳。"
  },
  {
    "title": "秋蕊香·七夕",
    "author": "吴文英",
    "dynasty": "宋代",
    "content": "懒浴新凉睡早。雪靥酒红微笑。倚楼起把绣针小。月冷波光梦觉。怕闻井叶西风到。恨多少。粉河不语堕秋晓。云雨人间未了。"
  },
  {
    "title": "齐天乐·会江湖诸友泛湖",
    "author": "吴文英",
    "dynasty": "宋代",
    "content": "曲尘犹沁伤心水，歌蝉暗惊春换。露藻清啼，烟梦淡碧，先结湖山秋怨。波帘翠卷。叹霞薄轻绡，汜人重见。傍柳追凉，暂疏怀袖负纨扇。南花清斗素靥，画船应不载，坡静诗卷。泛酒芳筩，题名蠹壁，重集湘鸿江燕。平芜未剪。怕一夕西风，镜心红变。望极愁生，暮天菱唱远。"
  },
  {
    "title": "霜叶飞·重九",
    "author": "吴文英",
    "dynasty": "宋代",
    "content": "断烟离绪。关心事，斜阳红隐霜树。半壶秋水荐黄花，香噀西风雨。纵玉勒、轻飞迅羽，凄凉谁吊荒台古？记醉踏南屏，彩扇咽寒蝉，倦梦不知蛮素。聊对旧节传杯，尘笺蠹管，断阕经岁慵赋。小蟾斜影转东篱，夜冷残蛩语。早白发、缘愁万缕。惊飙从卷乌纱去。谩细将、茱萸看，但约明年，翠微高处。"
  },
  {
    "title": "荔枝香近·七夕",
    "author": "吴文英",
    "dynasty": "宋代",
    "content": "睡轻时闻，晚鹊噪庭树。又说今夕天津，西畔重欢遇。蛛丝暗锁红楼，燕子穿帘处。天上、未比人间更情苦。秋鬓改，妒月姊、长眉妩。过雨西风，数叶井梧愁舞。梦入蓝桥，几点疏星映朱户。泪湿沙边凝伫。"
  },
  {
    "title": "永遇乐·探梅次时斋韵",
    "author": "吴文英",
    "dynasty": "宋代",
    "content": "阁雪云低，卷沙风急，惊雁失序。户掩寒宵，屏闲冷梦，灯飐唇似语。堪怜窗景，都闲刺绣，但续旧愁一缕。邻歌散，罗襟印粉，袖湿茜桃红露。西湖旧日，留连清夜，爱酒几将花误。遗袜尘销，题裙墨黯，天远吹笙路。吴台直下，缃梅无限，未放野桥香度。重谋醉，揉香弄影，水清浅处。"
  },
  {
    "title": "宴清都·连理海棠",
    "author": "吴文英",
    "dynasty": "宋代",
    "content": "绣幄鸳鸯柱，红情密、腻云低护秦树。芳根兼倚，花梢钿合，锦屏人妒。东风睡足交枝，正梦枕瑶钗燕股。障滟蜡、满照欢丛，嫠蟾冷落羞度。人间万感幽单，华清惯浴，春盎风露。连鬟并暖，同心共结，向承恩处。凭谁为歌长恨？暗殿锁、秋灯夜语。叙旧期、不负春盟，红朝翠暮。"
  },
  {
    "title": "扫花游·送春古江村",
    "author": "吴文英",
    "dynasty": "宋代",
    "content": "水园沁碧，骤夜雨飘红，竟空林岛。艳春过了。有尘香坠钿，尚遗芳草。步绕新阴，渐觉交枝径小。醉深窈。爱绿叶翠圆，胜看花好。芳架雪未扫。怪翠被佳人，困迷清晓。柳丝系棹。问阊门自古，送春多少。倦蝶慵飞，故扑簪花破帽。酹残照。掩重城、暮钟不到。"
  },
  {
    "title": "浣溪沙·题李中斋舟中梅屏",
    "author": "吴文英",
    "dynasty": "宋代",
    "content": "冰骨清寒瘦一枝。玉人初上木兰时。懒妆斜立澹春姿。月落溪穷清影在，日长春去画帘垂。五湖水色掩西施。"
  },
  {
    "title": "花犯·郭希道送水仙索赋",
    "author": "吴文英",
    "dynasty": "宋代",
    "content": "小娉婷，清铅素靥，蜂黄暗偷晕。翠翘欹鬓。昨夜冷中庭，月下相认。睡浓更苦凄风紧。惊回心未稳。送晓色、一壶葱茜，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。熏炉畔、旋移傍枕，还又见、玉人垂绀鬒。料唤赏、清华池馆，台杯须满引。"
  },
  {
    "title": "垂丝钓近·云麓先生以画舫载洛花宴客",
    "author": "吴文英",
    "dynasty": "宋代",
    "content": "听风听雨，春残花落门掩。乍倚玉阑，旋剪夭艳。携醉靥。放溯溪游缆。波光撼。映烛花黯澹。碎霞澄水，吴宫初试菱鉴。旧情顿减。孤负深杯滟。衣露天香染。通夜饮。问漏移几点。"
  },
  {
    "title": "江神子·十日荷塘小隐赏桂呈朔翁",
    "author": "吴文英",
    "dynasty": "宋代",
    "content": "西风来晚桂开迟。月宫移。到东篱。簌簌惊尘，吹下半冰规。拟唤阿娇来小隐，金屋底，乱香飞。重阳还是隔年期。蝶相思。客情知。吴水吴烟，愁里更多诗。一夜看承应未别，秋好处，雁来时。"
  },
  {
    "title": "惜秋华·七夕前一日送人归盐官",
    "author": "吴文英",
    "dynasty": "宋代",
    "content": "数日西风，打秋林枣熟，还催人去。瓜果夜深，斜河拟看星度。匆匆便倒离尊，怅遇合、云销萍聚。留连，有残蝉韵晚，时歌金缕。绿水暂如许。奈南墙冷落，竹烟槐雨。此去杜曲，已近紫霄尺五。扁舟夜宿吴江，正水佩霓裳无数。眉妩。问别来、解相思否。"
  },
  {
    "title": "惜秋华·七夕",
    "author": "吴文英",
    "dynasty": "宋代",
    "content": "露罥蛛丝，小楼阴堕月，秋惊华鬓。宫漏未央，当时钿钗遗恨。人间梦隔西风，算天上、年华一瞬。相逢，纵相疏、胜却巫阳无准。何处动凉讯。听露井梧桐，楚骚成韵。彩云断、翠羽散，此情难问。银河万古秋声，但望中、婺星清润。轻俊。度金针、漫牵方寸。"
  },
  {
    "title": "瑞龙吟·德清清明竞渡",
    "author": "吴文英",
    "dynasty": "宋代",
    "content": "大溪面。遥望绣羽冲烟，锦梭飞练。桃花三十六陂，鲛宫睡起，娇雷乍转。去如箭。催趁戏旗游鼓，素澜雪溅。东风冷湿蛟腥，澹阴送昼。轻霏弄晚。洲上青蘋生处，斗春不管，怀沙人远。残日半开一川，花影零乱。山屏醉缬，连棹东西岸。阑干倒、千红妆靥，铅香不断。傍暝疏帘卷。翠涟皱净，笙歌未散。簪柳门归懒。犹自有、玉龙黄昏吹怨。重云暗阁，春霖一片。"
  },
  {
    "title": "澡兰香·淮安重午",
    "author": "吴文英",
    "dynasty": "宋代",
    "content": "盘丝系腕，巧篆垂簪，玉隐绀纱睡觉。银瓶露井，彩箑云窗，往事少年依约。为当时曾写榴裙，伤心红绡褪萼。黍梦光阴，渐老汀洲烟蒻。莫唱江南古调，怨抑难招，楚江沉魄。薰风燕乳，暗雨梅黄，午镜澡兰帘幕。念秦楼也拟人归，应剪菖蒲自酌。但怅望、一缕新蟾，随人天角。"
  },
  {
    "title": "解连环·秋情",
    "author": "吴文英",
    "dynasty": "宋代",
    "content": "暮檐凉薄。疑清风动竹，故人来邈。渐夜久、闲引流萤，弄微照素怀，暗呈纤白。梦远双成，凤笙杳、玉绳西落。掩綀帷倦入，又惹旧愁，汗香阑角。银瓶恨沉断索。叹梧桐未秋，露井先觉。抱素影、明月空闲，早尘损丹青，楚山依约。 翠冷红衰，怕惊起、西池鱼跃。记湘娥、绛绡暗解，褪花坠萼。"
  },
  {
    "title": "醉蓬莱·夷则商七夕和方南山",
    "author": "吴文英",
    "dynasty": "宋代",
    "content": "望碧天书断，宝枕香留，泪痕盈袖。谁识秋娘，比行云纤瘦。象尺熏炉，翠针金缕，记倚床同绣。月亸琼梳，冰销粉汗，南花熏透。尽是当时，少年清梦，臂约痕深，帕绡红皱。凭鹊传音，恨语多轻漏。润玉留情，沈郎无奈，向柳阴期候。数曲催阑，双铺深掩，风镮鸣兽。"
  },
  {
    "title": "丁香结·夷则商秋日海棠",
    "author": "吴文英",
    "dynasty": "宋代",
    "content": "香袅红霏，影高银烛，曾纵夜游浓醉。正锦温琼腻。被燕踏、暖雪惊翻庭砌。马嘶人散后，秋风换、故园梦里。吴霜融晓，陡觉暗动偷春花意。还似。海雾冷仙山，唤觉环儿半睡。浅薄朱唇，娇羞艳色，自伤时背。帘外寒挂澹月，向日秋千地。怀春情不断，犹带相思旧子。"
  },
  {
    "title": "六幺令·夷则宫七夕",
    "author": "吴文英",
    "dynasty": "宋代",
    "content": "露蛩初响，机杼还催织。婺星为情慵懒，伫立明河侧。不见津头艇子，望绝南飞翼。云梁千尺。尘缘一点，回首西风又陈迹。那知天上计拙，乞巧楼南北。瓜果几度凄凉，寂寞罗池客。人事回廊缥缈，谁见金钗擘。今夕何夕。杯残月堕，但耿银河漫天碧。"
  },
  {
    "title": "三姝媚·过都城旧居有感",
    "author": "吴文英",
    "dynasty": "宋代",
    "content": "湖山经醉惯。渍春衫、啼痕酒痕无限。又客长安，叹断襟零袂，涴尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断。但怪得、当年梦缘能短。绣屋秦筝，傍海棠偏爱，夜深开宴。舞歇歌沈，花未减、红颜先变。伫久河桥欲去，斜阳泪满。"
  },
  {
    "title": "点绛唇·时霎清明",
    "author": "吴文英",
    "dynasty": "宋代",
    "content": "时霎清明，载花不过西园路。嫩阴绿树。正是春留处。燕子重来，往事东流去。征衫贮。旧寒一缕。泪湿风帘絮。"
  },
  {
    "title": "金缕歌·陪履斋先生沧浪看梅",
    "author": "吴文英",
    "dynasty": "宋代",
    "content": "乔木生云气。访中兴、英雄陈迹，暗追前事。战舰东风悭借便，梦断神州故里。旋小筑、吴宫闲地。华表月明归夜鹤，叹当时、花竹今如此。枝上露，溅清泪。遨头小簇行春队。步苍苔、寻幽别墅，问梅开未。重唱梅边新度曲，催发寒梢冻蕊。此心与、东君同意。后不如今今非昔，两无言、相对沧浪水。怀此恨，寄残醉。"
  },
  {
    "title": "醉桃源·赠卢长笛",
    "author": "吴文英",
    "dynasty": "宋代",
    "content": "沙河塘上旧游嬉。卢郎年少时。一声长笛月中吹。和云和雁飞。惊物换，叹星移。相看两鬓丝。断肠吴苑草凄凄。倚楼人未归。"
  },
  {
    "title": "瑞鹤仙·晴丝牵绪乱",
    "author": "吴文英",
    "dynasty": "宋代",
    "content": "晴丝牵绪乱。对沧江斜日，花飞人远。垂杨暗吴苑。正旗亭烟冷，河桥风暖。兰情蕙盼。惹相思，春根酒畔。又争知、吟骨萦消，渐把旧衫重剪。凄断。流红千浪，缺月孤楼，总难留燕。歌尘凝扇。待凭信，拌分钿。试挑灯欲写，还依不忍，笺幅偷和泪卷。寄残云剩雨蓬莱，也应梦见。"
  },
  {
    "title": "声声慢·咏桂花",
    "author": "吴文英",
    "dynasty": "宋代",
    "content": "蓝云笼晓，玉树悬秋，交加金钏霞枝。人起昭阳，禁寒粉粟生肌。浓香最无著处，渐冷香、风露成霏。绣茵展，怕空阶惊坠，化作萤飞。三十六宫愁重，问谁持金锸，和月都移。掣锁西厢，清尊素手重携。秋来鬓华多少，任乌纱、醉压花低。正摇落，叹淹留、客又未归。"
  },
  {
    "title": "玉漏迟·瓜泾度中秋夕赋",
    "author": "吴文英",
    "dynasty": "宋代",
    "content": "雁边风讯小，飞琼望杳，碧云先晚。露冷阑干，定怯藕丝冰腕。净洗浮空片玉，胜花影、春灯相乱。秦镜满。素娥未肯，分秋一半。每圆处即良宵，甚此夕偏饶，对歌临怨。万里婵娟，几许雾屏云幔。孤兔凄凉照水，晓风起、银河西转。摩泪眼。瑶台梦回人远。"
  },
  {
    "title": "诉衷情·秋情",
    "author": "吴文英",
    "dynasty": "宋代",
    "content": "片云载雨过江鸥。水色澹汀洲。小莲玉惨红怨，翠被又经秋。凉意思，到南楼。小帘钩。半窗灯晕，几叶芭蕉，客梦床头。"
  },
  {
    "title": "暗香疏影·夹钟宫赋墨梅",
    "author": "吴文英",
    "dynasty": "宋代",
    "content": "占春压一。卷峭寒万里，平沙飞雪。数点酥钿，凌晓东风□吹裂。独曳横梢瘦影，入广平、裁冰词笔。记五湖、清夜推篷，临水一痕月。何逊扬州旧事，五更梦半醒，胡调吹彻。若把南枝，图入凌烟，香满玉楼琼阙。相将初试红盐味，到烟雨、青黄时节。想雁空、北落冬深，澹墨晚天云阔。"
  },
  {
    "title": "惜黄花慢·菊",
    "author": "吴文英",
    "dynasty": "宋代",
    "content": "粉靥金裳。映绣屏认得，旧日萧娘。翠微高处，故人帽底，一年最好，偏是重阳。避春祗怕春不远，望幽径、偷理秋妆。殢醉乡。寸心似翦，飘荡愁觞。潮腮笑入清霜。斗万花样巧，深染蜂黄。露痕千点，自怜旧色，寒泉半掬，百感幽香。雁声不到东篱畔，满城但、风雨凄凉。最断肠。夜深怨蝶飞狂。"
  },
  {
    "title": "十二郎·垂虹桥",
    "author": "吴文英",
    "dynasty": "宋代",
    "content": "素天际水，浪拍碎、冻云不凝。记晓叶题霜，秋灯吟雨，曾系长桥过艇。又是宾鸿重来后，猛赋得、归期才定。嗟绣鸭解言，香鲈堪钓，尚庐人境。幽兴。争如共载，越娥妆镜。念倦客依前，貂裘茸帽，重向淞江照影。酹酒苍茫，倚歌平远，亭上玉虹腰冷。迎醉面，暮雪飞花，几点黛愁山暝。"
  },
  {
    "title": "东风第一枝·倾国倾城",
    "author": "吴文英",
    "dynasty": "宋代",
    "content": "倾国倾城，非花非雾，春风十里独步。胜如西子妖绕，更比太真澹泞。铅华不御。漫道有、巫山洛浦。似恁地、标格无双，镇锁画楼深处。曾被风、容易送去。曾被月、等闲留住。似花翻使花羞，似柳任从柳妒。不教歌舞。恐化作、彩云轻举。信下蔡、阳城俱迷，看取宋玉词赋。"
  },
  {
    "title": "西子妆慢·湖上清明薄游",
    "author": "吴文英",
    "dynasty": "宋代",
    "content": "流水麹尘，艳阳醅酒，画舸游情如雾。笑拈芳草不知名，乍凌波、断桥西堍。垂杨漫舞。总不解、将春系住。燕归来，问彩绳纤手，如今何许。欢盟误。一箭流光，又趁寒食去。不堪衰鬓著飞花，傍绿阴、冷烟深树。玄都秀句。记前度、刘郎曾赋。最伤心、一片孤山细雨。"
  },
  {
    "title": "青玉案·新腔一唱双金斗",
    "author": "吴文英",
    "dynasty": "宋代",
    "content": "新腔一唱双金斗，正霜落，分柑手。已是红窗人倦绣，春词裁烛，夜香温被，怕减银壶漏。吴天雁晓云飞后，百感情怀顿疏酒。彩扇何时翻翠袖，歌边拌取，醉魂和梦，化作梅花瘦。"
  },
  {
    "title": "探芳新·吴中元日承天寺游人",
    "author": "吴文英",
    "dynasty": "宋代",
    "content": "九街头，正软尘润酥，雪销残溜。禊赏祇园，花艳云阴笼昼。层梯峭空麝散，拥凌波、萦翠袖。叹年端、连环转，烂漫游人如绣。肠断回廊伫久。便写意溅波，传愁蹙岫。渐没飘鸿，空惹闲情春瘦。椒杯香乾醉醒，怕西窗、人散后。暮寒深，迟回处、自攀庭柳。"
  },
  {
    "title": "齐天乐·新烟初试花如梦",
    "author": "吴文英",
    "dynasty": "宋代",
    "content": "新烟初试花如梦，疑收楚峰残雨。茂苑人归，秦楼燕宿，同惜天涯为旅。游情最苦。早柔绿迷津，乱莎荒圃。数树梨花，晚风吹堕半汀鹭。流红江上去远，翠尊曾共醉，云外别墅。澹月秋千，幽香巷陌，愁结伤春深处。听歌看舞。驻不得当时，柳蛮樱素。睡起恹恹，洞箫谁院宇。"
  },
  {
    "title": "祝英台近·春日客龟溪游废园",
    "author": "吴文英",
    "dynasty": "宋代",
    "content": "采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度。因甚天也悭春，轻阴便成雨。绿暗长亭，归梦趁飞絮。有情花影阑干，莺声门径，解留我、霎时凝伫。"
  },
  {
    "title": "高山流水·素弦一一起秋风",
    "author": "吴文英",
    "dynasty": "宋代",
    "content": "丁基仲侧室善丝桐赋咏，晓达音吕，备歌舞之妙。素弦一一起秋风。写柔情、都在春葱。徽外断肠声，霜宵暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。吴中。空传有西子，应不解、换徵移宫。兰蕙满襟怀，唾碧总喷花茸。后堂深、想费春工。客愁重、时听蕉寒雨碎，泪湿琼钟。恁风流也称，金屋贮娇慵。"
  },
  {
    "title": "无闷·催雪",
    "author": "吴文英",
    "dynasty": "宋代",
    "content": "霓节飞琼，鸾驾弄玉，杳隔平云弱水。倩皓鹤传书，卫姨呼起。莫待粉河凝晓，趁夜月、瑶笙飞环佩。正蹇驴吟影，茶烟灶冷，酒亭门闭。歌丽。泛碧蚁。放绣帘半钩，宝台临砌。要须借东君，灞陵春意。晓梦先迷楚蝶，早风戾、重寒侵罗被。还怕掩、深院梨花，又作故人清泪。"
  },
  {
    "title": "永遇乐·乙巳中秋风雨",
    "author": "吴文英",
    "dynasty": "宋代",
    "content": "风拂尘徽，雨侵凉榻，才动秋思。缓酒销更，移灯傍影，净洗芭蕉耳。铜华沧海，愁霾重嶂，燕北雁南天外。算阴晴，浑似几番，渭城故人离会。青楼旧日，高歌取醉，唤出玉人梳洗。红叶流光，苹花两鬓，心事成秋水。白凝虚晓，香吹轻烬，倚窗小瓶疏桂。问深宫，姮娥正在，妒云第几。"
  },
  {
    "title": "沁园春·送翁宾旸游鄂渚",
    "author": "吴文英",
    "dynasty": "宋代",
    "content": "情如之何，暮涂为客，忍堪送君。便江湖天远，中宵同月，关河秋近。何日清尘。玉尘生风，貂裘明雪，幕府英雄今几人。行须早，料刚肠肯殢，泪眼离颦。平生秀句清尊。到帐动风开自有神。听夜鸣黄鹤，楼高百尺，朝驰白马，笔扫千军。贾傅才高，岳家军在，好勒燕然石上文。松江上，念故人老矣，甘卧闲云。"
  },
  {
    "title": "丑奴儿慢·麓翁飞翼楼观雪",
    "author": "吴文英",
    "dynasty": "宋代",
    "content": "东风未起，花上纤尘无影。峭云湿，凝酥深坞，乍洗梅清。钓卷愁丝，冷浮虹气海空明。若耶门闭，扁舟去懒，客思鸥轻。几度问春，倡红冶翠，空媚阴晴。看真色、千岩一素，天澹无情。醒眼重开，玉钩帘外晓峰青。相扶轻醉，越王台上，更最高层。"
  },
  {
    "title": "琐窗寒·玉兰",
    "author": "吴文英",
    "dynasty": "宋代",
    "content": "绀缕堆云，清腮润玉，汜人初见。蛮腥未洗，海客一怀凄惋。渺征槎、去乘阆风，占香上国幽心展。□遗芳掩色，真恣凝澹，返魂骚畹。一盼。千金换。又笑伴鸱夷，共归吴苑。离烟恨水，梦杳南天秋晚。比来时、瘦肌更销，冷薰沁骨悲乡远。最伤情、送客咸阳，佩结西风怨。"
  },
  {
    "title": "高阳台·丰乐楼分韵得如字",
    "author": "吴文英",
    "dynasty": "宋代",
    "content": "修竹凝妆，垂杨驻马，凭阑浅画成图。山色谁题？楼前有雁斜书。东风紧送斜阳下，弄旧寒、晚酒醒馀。自消凝，能几花前，顿老相如。伤春不在高楼上，在灯前攲枕，雨外熏炉。怕舣游船，临流可奈清臞？飞红若到西湖底，搅翠澜、总是愁鱼。莫重来，吹尽香绵，泪满平芜。"
  },
  {
    "title": "瑞龙吟·送梅津",
    "author": "吴文英",
    "dynasty": "宋代",
    "content": "黯分袖。肠断去水流萍，住船系柳。吴宫娇月娆花，醉题恨倚，蛮江豆蔻。吐春绣。笔底丽情多少，眼波眉岫。新园锁却愁阴，露黄漫委，寒香半亩。还背垂虹秋去，四桥烟雨，一宵歌酒。犹忆翠微携壶，乌帽风骤。西湖到日，重见梅钿皱。谁家听、琵琶未了，朝骢嘶漏。印剖黄金籀。待来共凭，齐云话旧。莫唱朱樱口。生怕遣、楼前行云知后。泪鸿怨角，空教人瘦。"
  },
  {
    "title": "卜算子·凉挂晓云轻",
    "author": "吴文英",
    "dynasty": "宋代",
    "content": "凉挂晓云轻，声度西风小。井上梧桐应未知，一叶云鬟袅。来雁带书迟，别燕归程早。频探秋香开未开，恰似春来了。"
  },
  {
    "title": "惜秋华·木芙蓉",
    "author": "吴文英",
    "dynasty": "宋代",
    "content": "路远仙城，自王郎去后，芳卿憔悴。锦段镜空，重铺步障新绮。凡花瘦不禁秋，幻腻玉、腴红鲜丽。相携。试新妆乍毕，交扶轻醉。长记断桥外。骤玉骢过处，千娇凝睇。昨梦顿醒，依约旧时眉翠。愁边暮合碧云，倩唱入、六幺声里。风起。舞斜阳、阑干十二。"
  },
  {
    "title": "新雁过妆楼·梦醒芙蓉",
    "author": "吴文英",
    "dynasty": "宋代",
    "content": "梦醒芙蓉。风檐近、浑疑佩玉丁东。翠微流水，都是惜别行踪。宋玉秋花相比瘦，赋情更苦似秋浓。小黄昏，绀云暮合，不见征鸿。宜城当时放客，认燕泥旧迹，返照楼空。夜阑心事，灯外败壁哀蛩。江寒夜枫怨落，怕流作题情肠断红。行云远，料澹蛾人在，秋香月中。"
  },
  {
    "title": "解语花·梅花",
    "author": "吴文英",
    "dynasty": "宋代",
    "content": "门横皱碧，路入苍烟，春近江南岸。暮寒如剪。临溪影、一一半斜清浅。飞霙弄晚。荡千里、暗香平远。端正看、琼树三枝，总似兰昌见。酥莹云容夜暖。伴兰翘清瘦，箫凤柔婉。冷云荒翠，幽栖久、无语暗申春怨。东风半面。料准拟、何郎词卷。欢未阑，烟雨青黄，宜昼阴庭馆。"
  },
  {
    "title": "夜游宫·春语莺迷翠柳",
    "author": "吴文英",
    "dynasty": "宋代",
    "content": "春语莺迷翠柳。烟隔断、晴波远岫。寒压重帘幔拕绣。袖炉香，倩东风，与吹透。花讯催时候。旧相思、偏供闲昼。春澹情浓半中酒。玉痕销，似梅花，更清瘦。"
  },
  {
    "title": "花心动·柳",
    "author": "吴文英",
    "dynasty": "宋代",
    "content": "十里东风，袅垂杨、长似舞时腰瘦。翠馆朱楼，紫陌青门，处处燕莺晴昼。乍看摇曳金丝细，春浅映、鹅黄如酒。嫩阴里，烟滋露染，翠娇红溜。此际雕鞍去久。空追念邮亭，短枝盈首。海角天涯，寒食清明，泪点絮花沾袖。去年折赠行人远，今年恨、依然纤手。断肠也，羞眉画应未就。"
  },
  {
    "title": "贺新郎·湖上有所赠",
    "author": "吴文英",
    "dynasty": "宋代",
    "content": "湖上芙蓉早。向北山、山深雾冷，更看花好。流水茫茫城下梦，空指游仙路杳。笑萝障、云屏亲到。雪玉肌肤春温夜，饮湖光、山渌成花貌。临涧水，弄清照。著愁不尽宫眉小。听一声、相思曲里，赋情多少。红日阑干鸳鸯枕，那枉裙腰褪了。算谁识、垂杨秋袅。不是秦楼无缘分，点吴霜、羞带簪花帽。但殢酒，任天晓。"
  },
  {
    "title": "风入松·桂",
    "author": "吴文英",
    "dynasty": "宋代",
    "content": "兰舟高荡涨波凉。愁被矮桥妨。暮烟疏雨西园路，误秋娘、浅约宫黄。还泊邮亭唤酒，旧曾送客斜阳。蝉声空曳别枝长。似曲不成商。御罗屏底翻歌扇，忆西湖、临水开窗。和醉重寻幽梦，残衾已断熏香。"
  },
  {
    "title": "玉烛新·花穿帘隙透",
    "author": "吴文英",
    "dynasty": "宋代",
    "content": "花穿帘隙透。向梦里销春，酒中延昼。嫩篁细掐，想思字、堕粉轻黏綀袖。章台别后，展绣络、红蔫香旧。□□□，应数归舟，愁凝画阑眉柳。移灯夜语西窗，逗晓帐迷香，问何时又。素纨乍试，还忆是、绣懒思酸时候。兰清蕙秀。总未比、蛾眉螓首。谁诉与，惟有金笼，春簧细奏。"
  },
  {
    "title": "木兰花慢·送翁五峰游江陵",
    "author": "吴文英",
    "dynasty": "宋代",
    "content": "送秋云万里，算舒卷、总何心。叹路转羊肠，人营燕垒，霜满蓬簪。愁侵。庾尘满袖，便封侯、那羡汉淮阴。一醉莼丝脍玉，忍教菊老松深。离音。又听西风，金井树、动秋吟。向暮江目断，鸿飞渺渺，天色沈沈。沾襟。四弦夜语，问杨琼、往事到寒砧。争似湖山岁晚，静梅香底同斟。"
  },
  {
    "title": "烛影摇红·越上霖雨应祷",
    "author": "吴文英",
    "dynasty": "宋代",
    "content": "秋入灯花，夜深檐影琵琶语。越娥青镜洗红埃，山斗秦眉妩。相间金茸翠亩。认城阴、春耕旧处。晚舂相应，新稻炊香，疏烟林莽。清磬风前，海沈宿袅芙蓉炷。阿香秋梦起娇啼，玉女传幽素。人驾梅槎未渡。试梧桐、聊分宴俎。采菱别调，留取蓬莱，霎时云住。"
  },
  {
    "title": "荔枝香近·送人游南徐",
    "author": "吴文英",
    "dynasty": "宋代",
    "content": "锦带吴钩，征思横雁水。夜吟敲落霜红，船傍枫桥系。相思不管年华，唤酒吴娃市。因话、驻马新堤步秋绮。淮楚尾。暮云送、人千里。细雨南楼，香密锦温曾醉。花谷依然，秀靥偷春小桃李。为语梦窗憔悴。"
  },
  {
    "title": "天香·蜡梅",
    "author": "吴文英",
    "dynasty": "宋代",
    "content": "蟫叶黏霜，蝇苞缀冻，生香远带风峭。岭上寒多，溪头月冷，北枝瘦南枝小。玉奴有姊，先占立、墙阴春早。初试宫黄澹薄，偷分寿阳纤巧。银烛泪深未晓。酒钟悭、贮愁多少。记得短亭归马，暮衙蜂闹。豆蔻钗梁恨袅。但怅望、天涯岁华老。远信难封，吴云雁杳。"
  },
  {
    "title": "杏花天·咏汤",
    "author": "吴文英",
    "dynasty": "宋代",
    "content": "蛮姜豆蔻相思味。算却在、春风舌底。江清爱与消残醉。悴憔文园病起。停嘶骑、歌眉送意。记晓色、东城梦里。紫檀晕浅香波细。肠断垂杨小市。"
  },
  {
    "title": "烛影摇红·元夕雨",
    "author": "吴文英",
    "dynasty": "宋代",
    "content": "碧澹山姿，暮寒愁沁歌眉浅。障泥南陌润轻酥，灯火深深院。入夜笙歌渐暖。彩旗翻、宜男舞遍。恣游不怕，素袜尘生，行裙红溅。银烛笼纱，翠屏不照残梅怨。洗妆清靥湿春风，宜带啼痕看。楚梦留情未散。素娥愁、天深信远。晓窗移枕，酒困香残，春阴帘卷。"
  },
  {
    "title": "解蹀躞·醉云又兼醒雨",
    "author": "吴文英",
    "dynasty": "宋代",
    "content": "醉云又兼醒雨，楚梦时来往。倦蜂刚著梨花、惹游荡。还作一段相思，冷波叶舞愁红，送人双桨。暗凝想。情共天涯秋黯，朱桥锁深巷。会稀投得轻分、顿惆怅。此去幽曲谁来，可怜残照西风，半妆楼上。"
  },
  {
    "title": "惜黄花慢·送客吴皋",
    "author": "吴文英",
    "dynasty": "宋代",
    "content": "次吴江，小泊，夜饮僧窗惜别。邦人赵簿携小妓侑尊。连歌数阕，皆清真词。酒尽已四鼓。赋此词饯尹梅津。送客吴皋，正试霜夜冷，枫落长桥。望天不尽，背城渐杳，离亭黯黯，恨水迢迢。翠香零落红衣老，暮愁锁、残柳眉梢。念瘦腰、沈郎旧日，曾系兰桡。仙人凤咽琼箫，怅断魂送远，《九辩》难招。醉鬟留盼，小窗剪烛，歌云载恨，飞上银霄。素秋不解随船去，败红趁一叶寒涛。梦翠翘，怨鸿料过南谯。"
  },
  {
    "title": "天净沙·秋思",
    "author": "马致远",
    "dynasty": "元代",
    "content": "枯藤老树昏鸦，小桥流水人家，古道西风瘦马。夕阳西下，断肠人在天涯。"
  },
  {
    "title": "寿阳曲·江天暮雪",
    "author": "马致远",
    "dynasty": "元代",
    "content": "天将暮，雪乱舞，半梅花半飘柳絮。江上晚来堪画处，钓鱼人一蓑归去。"
  },
  {
    "title": "蟾宫曲·叹世二首",
    "author": "马致远",
    "dynasty": "元代",
    "content": "咸阳百二山河，两字功名，几阵干戈。项废东吴，刘兴西蜀，梦说南柯。韩信功兀的般证果，蒯通言那里是风魔？成也萧何，败也萧何；醉了由他！东篱半世蹉跎，竹里游亭，小宇婆娑。有个池塘，醒时渔笛，醉后渔歌。严子陵他应笑我，孟光台我待学他。笑我如何？倒大江湖，也避风波。"
  },
  {
    "title": "寿阳曲·远浦帆归",
    "author": "马致远",
    "dynasty": "元代",
    "content": "夕阳下，酒旆闲，两三航未曾着岸。落花水香茅舍晚，断桥头卖鱼人散。"
  },
  {
    "title": "落梅风·人初静",
    "author": "马致远",
    "dynasty": "元代",
    "content": "人初静，月正明。纱窗外玉梅斜映。梅花笑人偏弄影，月沉时一般孤零。"
  },
  {
    "title": "双调·夜行船·秋思",
    "author": "马致远",
    "dynasty": "元代",
    "content": "【夜行船】百岁光阴一梦蝶，重回首往事堪嗟。今日春来，明朝花谢。急罚盏夜阑灯灭。【乔木查】想秦宫汉阙，都做了蓑草牛羊野。不恁么渔樵无话说。纵荒坟横断碑，不辨龙蛇。【庆宣和】投至狐踪与兔穴，多少豪杰。鼎足虽坚半腰里折，魏耶，晋耶？【落梅风】天教你富，莫太奢。无多时好天良夜。看钱儿硬将心似铁，空辜负锦堂风月。【风入松】眼前红日又西斜，疾似下坡车。晓来清镜添白雪，上床与鞋履相别。休笑鸠巢计拙，葫芦提一向装呆。【拨不断】名利竭，是非绝。红尘不向门前惹，绿树偏宜屋角遮，青山正补墙头缺，更那堪竹篱茅舍。【离亭宴煞】蛩吟罢一觉才宁贴，鸡鸣时万事无休歇。争名利何年是彻？看密匝匝蚁排兵，乱纷纷蜂酿蜜，闹攘攘蝇争血。裴公绿野堂，陶令白莲社。爱秋来时那些：和露摘黄花，带霜烹紫蟹，煮酒烧红叶，想人生有限杯，浑几个重阳节？人问我顽童记者：便北海探吾来，道东篱醉了也。"
  },
  {
    "title": "寿阳曲·潇湘夜雨",
    "author": "马致远",
    "dynasty": "元代",
    "content": "渔灯暗，客梦回。一声声滴人心碎。孤舟五更家万里，是离人几行清泪。"
  },
  {
    "title": "四块玉·浔阳江",
    "author": "马致远",
    "dynasty": "元代",
    "content": "送客时，秋江冷。商女琵琶断肠声。可知道司马和愁听。月又明，酒又酲，客乍醒。"
  },
  {
    "title": "拨不断·布衣中",
    "author": "马致远",
    "dynasty": "元代",
    "content": "布衣中，问英雄。王图霸业成何用！禾黍高低六代宫，楸梧远近千官冢。一场恶梦。"
  },
  {
    "title": "拨不断·菊花开",
    "author": "马致远",
    "dynasty": "元代",
    "content": "菊花开，正归来。伴虎溪僧、鹤林友、龙山客，似杜工部、陶渊明、李太白，在洞庭柑、东阳酒、西湖蟹。哎，楚三闾休怪！"
  },
  {
    "title": "寿阳曲·云笼月",
    "author": "马致远",
    "dynasty": "元代",
    "content": "云笼月，风弄铁，两般儿助人凄切。剔银灯欲将心事写，长吁气一声吹灭。"
  },
  {
    "title": "金字经·夜来西风里",
    "author": "马致远",
    "dynasty": "元代",
    "content": "夜来西风里，九天鹏鹗飞。困煞中原一布衣。悲，故人知未知？登楼意，恨无上天梯！"
  },
  {
    "title": "落梅风·心间事",
    "author": "马致远",
    "dynasty": "元代",
    "content": "心间事，说与他。动不动早言两罢。罢字儿碜可可你道是耍，我心里怕那不怕？"
  },
  {
    "title": "寿阳曲·山市晴岚",
    "author": "马致远",
    "dynasty": "元代",
    "content": "花村外，草店西，晚霞明雨收天霁。四周山，一竿残照里，锦屏风又添铺翠。"
  },
  {
    "title": "金字经·樵隐",
    "author": "马致远",
    "dynasty": "元代",
    "content": "担挑山头月，斧磨石上苔。且做樵夫隐去来。柴，买臣安在哉？空岩外，老了栋梁材。"
  },
  {
    "title": "四块玉·马嵬坡",
    "author": "马致远",
    "dynasty": "元代",
    "content": "睡海棠，春将晚。恨不得明皇掌中看。霓裳便是中原乱。不因这玉环，引起那禄山，怎知蜀道难！"
  },
  {
    "title": "杂剧·破幽梦孤雁汉宫秋",
    "author": "马致远",
    "dynasty": "元代",
    "content": "楔子(冲末扮番王引部落上，诗云)毡帐秋风迷宿草，穹庐夜月听悲笳。控弦百万为君长，款塞称藩属汉家。某乃呼韩耶单于是也。若论俺家世，久居朔漠，独霸北方，以射猎为生，攻伐为事。大王曾避俺东徙，魏绛曾怕俺讲和。獯鬻犭严狁，逐代易名：单于可汗，随时称号。当秦汉交兵之时，中原有事，俺国强盛，有控弦甲士百万。俺祖公冒顿单于，围汉高帝于白登七日，用娄敬之谋，两国讲和，以公主嫁俺国中。至惠帝、吕后以来，每代必循故事，以宗女归俺番家。宣帝之世，我众兄弟争立不定，国势稍弱。今众部落立我为呼韩耶单于，实是汉朝外甥。我有甲士十万，南移近塞，称藩汉室。昨曾遣使进贡，欲请公主，未知汉帝肯寻盟约否？今日天高气爽，众头目每，向沙堤射猎一番，多少是好！正是：番家无产业，弓矢是生涯。(下)(净扮毛延寿上，诗云)为人雕心雁爪，做事欺大压小。全凭谄佞奸贪，一生受用不了。某非别人，毛延寿的便是。现在汉朝驾下，为中大夫之职。因我百般巧诈，一味谄谀，哄的皇帝老头儿十分欢喜，言听计从。朝里朝外，那一个不怕我，那一个不敬我？我又学的一个法儿，只是教皇帝少见儒臣，多昵女色，我这宠幸才得牢固。道尤末了，圣驾早上。(正末扮汉元帝引内官、宫女上，诗云)嗣传十叶继炎刘，独掌乾坤四百州。边塞久盟和议策，从今高枕已无忧。某汉元帝是也。俺祖高皇帝，奋布衣，起丰沛，灭秦屠项，挣下这等基业。传到朕躬，已是十代。自朕嗣位以来，四海晏然，八方宁静。非朕躬有德，皆赖众文武扶持。自先帝晏驾之后，宫女尽放出宫去了。今后宫寂寞，如何是好！(毛延寿云)陛下，田舍翁多收十斛麦，尚欲易妇，况陛下贵为天子，富有四海。合无遣官遍行天下，选择室女。不分王侯宰相、军民人家，但要十五以上，二十以下者，容貌端正，尽选将来，以充后宫，有何不可？(驾云)卿说的是。就加卿为选择使，赍领诏书一通，遍行天下刷选。将选中者各图形一轴送来，朕按图临幸。待卿成功回时，别有区处。(唱)【仙吕】【赏花时】四海平安绝士马，五谷丰登没战伐。寡人待刷室女选宫娃，你避不的驰驱困乏。看那一个合属俺帝王家。(下)第一折(毛延寿上，诗云)大块黄金任意挝，血海王条全不怕。生前只要有钱财，死后那管人唾骂。某毛延寿，领着大汉皇帝圣旨，遍行天下，刷选室女，已选够九十九名。各家尽肯馈送，所得金银却也不少。昨日来到成都秭归县，选得一人，乃是王长者之女，名唤王嫱，字昭君。生得光彩射人，十分艳丽，真乃天下绝色。争奈他本是庄农人家，无大钱财。我问他要百两黄金，选为第一。他一则说家道贫穷，二则倚着他容貌出众，全然不肯。我本待退了他。(做忖科，云)不要倒好了他！眉头一纵，计上心来，只把美人图点上些破绽，到京师必定发入冷宫，教他受苦一世。正是：恨小非君子，无毒不丈夫。(下)(正旦扮王嫱引二宫女上，诗云)一日承宣入上阳，十年未得见君王。良宵寂寂谁来伴，唯有琵琶引兴长。妾身王嫱，小字昭君，成都秭归人也。父亲王长者，平生务农为业。母亲生妾时，梦月入怀，复坠于地，后来生下妾身。年长一十八岁，蒙恩选充后宫。不想使臣毛延寿问妾身索要金银，不曾与他，将妾影图点破，不曾得见君王，现今退居永巷。妾身在家颇通丝竹，弹得几曲琵琶。当此夜深孤闷之时，我试理一曲消遣咱。(做弹科)(驾引内官提灯上，云)某汉元帝。自从刷选室女入宫，多有不曾宠幸，煞是怨望咱。今日万机稍暇，不免寻宫走一遭，看那个有缘的，得遇朕躬也呵。(唱)【仙吕】【点绛唇】车碾残花，玉人月下，吹箫罢。未遇宫娃，是几度添白发。【混江龙】料必他竹帘不挂，望昭阳一步一天涯。疑了些无风竹影，恨了些有月窗纱。他每见弦管声中寻玉辇，恰便似斗牛星畔盼浮槎。(旦做弹科)(驾云)是那里弹的琵琶响？(内官云)是。(正末唱)是谁人偷弹一曲，写出嗟呀？(内官云)快报去接驾。(驾云)不要。(唱)莫便要忙传圣旨，报与他家。我则怕乍蒙恩，把不定心儿怕，惊起宫槐宿鸟、庭树栖鸦。(云)小黄门，你看是那一宫的宫女弹琵琶，传旨去教他来接驾，不要惊吓着他。(内官报科，云)兀那弹琵琶的是那位娘娘？圣驾到来，急忙迎接者。(旦趋接科)(驾唱)【油葫芦】恕无罪，吾当亲问咱。这里属那位下？休怪我不曾来往乍行踏。我特来填还你这泪揾湿鲛鱼肖帕，温和你露冷透凌波袜。天生下这艳姿，合是我宠幸他。今宵画烛银台下，剥地管喜信爆灯花。(云)小黄门，你看那纱笼内烛光越亮了，你与我挑起来看咱。(唱)【天下乐】和他也弄着精神射绛纱。卿家，你觑咱，则他那瘦岩岩影儿可喜杀。(旦云)妾身早知陛下驾临，只合迎接。接驾不早，妾该万死。(驾唱)迎头儿称妾身，满口儿呼陛下，必不是寻常百姓家。(云)看了他容貌端正，是好女子也呵！(唱)【醉中天】将两叶赛宫样眉儿画，把一个宜梳裹脸儿搽；额角香钿贴翠花，一笑有倾城价。若是越勾践姑苏台上见他，那西施半筹也不纳，更敢早十年败国亡家。(云)你这等模样出众，谁家女子？(旦云)妾姓王名嫱，字昭君，成都秭归县人。父亲王长者。祖父以来务农为业，闾阎百姓，不知帝王家礼度。(驾唱)【金盏儿】我看你眉扫黛，鬓堆鸦，腰弄柳，脸舒霞。那昭阳到处难安插，谁问你一梨两坝做生涯？也是你君恩留枕簟，天教雨露润桑麻。既不沙俺江山千万里，直寻到茅舍两三家。(云)看卿这等体态，如何不得近幸？(旦云)妾父王长者，止生妾身，当初选时，使臣毛延寿索要金银，妾家贫寒无凑，故将妾眼下点成破绽，因此发入冷宫。(驾云)小黄门，你取那影图来看，(黄门取图看科)(驾唱)【醉扶归】我则问那待诏别无话，却怎么这颜色不加搽？点得这一寸秋波玉有暇。端的是卿眇目，他双瞎？便宣的八百姻娇比并他，也未必强如俺娘娘带破赚丹青画。(云)小黄门，传旨说与金吾卫，便拿毛延寿斩首报来。(旦云)陛下，妾父母在成都见隶民籍，望陛下恩典宽免，量与些恩荣咱。(驾云)这个容易。(唱)【金盏儿】你便晨挑菜，夜看瓜，春种谷，夏浇麻。情取棘针门粉壁上除了差法，你向正阳门改嫁的倒荣华。俺官职颇高如村社长，这宅院刚大似县官衙。谢天地可怜穷女婿，再谁敢欺负俺丈人家！(云)近前来，听寡人旨，封你做明妃者。(旦云)量妾身怎生消受的陛下恩宠！(做谢恩科)(驾唱)【赚煞】且尽此宵情，休问明朝话。(旦云)陛下明朝早早驾临，妾这里侯驾。(驾唱)到明日，多管是醉卧在昭阳御榻。(旦云)妾身贱微，虽蒙恩宠，怎敢耍望与陛下同榻？(驾唱)休烦恼，吾当且是耍，斗卿来便当真假。恰才家辇路儿熟滑，怎下的真个长门再不踏！明夜里西宫阁下，你是必悄声儿接驾，我则怕六宫人攀例拨琵琶。(下)(旦云)驾回了也。左右，且掩上宫门，我睡些去。(下)　第二折(番王引部落上，云)某呼韩单于。昨遣使臣款汉，请嫁公主与俺。汉皇帝以公主尚幼为辞，我心中好不自在。想汉家宫中，无边宫女，就与俺一个，打甚不紧？直将使臣赶回。我欲待起兵南侵，又恐怕失了数年和好。且看事势如何，别做道理。(毛延寿上，云)某毛延寿。只因刷选宫女，索要金银，将王昭君美人图点破，送入冷宫。不想皇帝亲幸，问出端的，要将我加刑。我得空逃走了，无处投奔。左右是左右，将着这一轴美人图，献与单于王，着他按图索要，不怕汉朝不与他。走了数日，来到这里，远远的望见人马浩大，敢是穹庐也。(做问科，云)头目，你启报单于王知道，说汉朝大臣来投见哩。(卒报科)(番王云)着他过来。(见科，云)你是甚么人？(毛延寿云)某是汉朝中大夫毛延寿。有我汉朝西宫阁下美人王昭君，生得绝色。前者大王遣使求公主时，那昭君情愿请行，汉主舍不的，不肯放来。某再三苦谏，说：\"岂可重女色，失两国之好？\"汉主倒要杀我。某因此带了这美人图，献与大王。可遣使按图索要，必然得了也。这就是图样。(进上看科)(番王云)世间那有如此女人！若得他做阙氏，我愿足矣。如今就差一番官，率领部从写书与汉天子，求索王昭君与俺和亲。若不肯与，不日南侵，江山难保。就一壁厢引控甲士，随地打猎，延入塞内，侦候动静，多少是好！(下)(旦引宫女上，云)随身王嫱。自前日蒙恩临幸，不觉又旬月。主上昵爱过甚，久不设朝。闻的升殿去了，我且向妆台边梳妆一会，收拾整齐，只怕驾来好服侍。(做对镜科)(驾上，云)自从西宫阁下得见了王昭君，使朕如痴似醉，久不临朝。今日方才升殿，等不的散了，只索再到西宫看一看去。(唱)【南吕】【一枝花】四时雨露匀，万里江山秀。忠臣皆有用，高枕已无忧。守着那皓齿星眸，争忍的虚白昼。近新来染得些症候，一半儿为国忧民，一半儿愁花病酒。【梁州第七】我虽是见宰相似文王施礼，一头地离明妃，早宋玉悲秋。怎奈他带天香着莫定龙衣袖。他诸余可爱，所事儿相投；消磨人幽闷，陪伴我闲游；偏宜向梨花月底登楼，芙蓉烛下藏阄。体态是二十年挑剔就的温柔，姻缘是五百载该拨下的配偶，脸儿有一千般说不尽的风流，寡人乞求他左右，他比那落伽山观自在无杨柳，见一面得长寿。情系人心早晚休，则除是雨歇云收。(做望见科，云)且不要惊着他，待朕悄悄地看咱。(唱)【隔尾】恁的般长门前抱怨的宫娥旧，怎知我西宫下偏心儿梦境熟。爱他晚妆罢，描不成画不就，尚对菱花自羞。(做到旦背后看科)(唱)我来到这妆台背后，原来广寒殿嫦娥在这月明里有。(旦做见接驾科)(外扮尚书、丑扮常侍上，诗云)调和鼎鼐理阴阳，秉轴持钧政事堂。只会中书陪伴食。何曾一日为君王。某尚书令五鹿充宗是也。这个是内常侍石显。今日朝罢，有番国遣使来索王嫱和番，不免奏驾。来到西宫阁下，只索进去。(做见科，云)奏的我主得知：如今北番呼韩单于，差一使臣前来，说毛延寿将美人图献与他，索要昭君娘娘和番，以息刀兵。不然，他大势南侵，江山不可保矣。(驾云)我养军千日，用军一时。空有满朝文武，那一个与我退的番兵！都是些畏刀避箭的，您不去出力，怎生教娘娘和番！(唱)【牧羊关】兴废从来有，干戈不肯休。可不食君禄，命悬君口。太平时卖你宰相功劳，有事处把俺佳人递流。你们干请了皇家奉，着甚的分破帝王忧？那壁厢锁树的怕弯着手，这壁厢攀栏的怕攧破了头。(尚书云)他外国说，陛下宠昵王嫱，朝纲尽废，坏了国家。若不与他，兴兵吊伐。臣想纣王只为宠妲己，国破身亡，是其鉴也。(驾唱)【贺新郎】俺又不曾彻青霄，高盖起摘星楼。不说他伊尹扶汤，则说那武王伐纣。有一朝身到黄泉后，若和他留侯、留侯厮遘，你可也羞那不羞？您卧重裀食列鼎，乘肥马衣轻裘。您须见舞春风嫩柳宫腰瘦，怎下的教他环佩影摇青冢月，琵琶声断黑江秋！(尚书云)陛下，咱这里兵甲不利，又无猛将与他相持，倘或疏失，如之奈何？望陛下割恩与他，以救一国生灵之命。(驾唱)【斗虾蟆】当日个谁展英雄手，能枭项羽头，把江山属俺炎刘？全亏韩元帅九里山前战斗，十大功劳成就。您也丹犀里头，枉被金章紫绶；您也朱门里头，都宠着歌衫舞袖。恐怕边关透漏，央及家人奔骤。似箭穿着雁口，没个人敢咳嗽。吾当僝僽，他也、他也红妆年幼无人搭救。昭君共你每有甚么杀父母冤仇？休、休，少不的满朝中都做了毛延寿！我呵，空掌着文武三千队，中原四百州，只待要割鸿沟。陡恁的千军易得，一将难求！(常侍云)现今番使朝外等宣。(驾云)罢、罢、罢，教番使临朝来。(番使入见科，云)呼韩耶单于差臣南来，奏大汉皇帝：北国与南朝，自来结交和好，曾两次差人求公主不与。今有毛延寿，将一美人图献与俺单于。特差臣来，单索昭君为阏氏，以息两国刀兵。陛下若不从，俺有百万雄兵，刻日南侵，以决胜负。伏望圣鉴不错。(驾云)且教使臣馆驿中安歇去。(番使下)(驾云)您众文武商量，有策献来，可退番兵，免教昭君和番。大抵是欺娘娘软善，若当时吕后在日，一言之出，谁敢违拗！若如此，久已后也不用文武，只凭佳人平定天下便了。(唱)【哭皇天】你有甚事疾忙奏，俺无那鼎镬边滚热油。我道您文臣安社稷，武将定戈矛；您只会文武班头，山呼万岁，舞蹈扬尘，道那声诚惶顿首。如今阳关路上，昭君出塞；当日未央宫里，女主垂旒。文武每，我不信你敢差排吕太后。枉以后、龙争虎斗，都是俺鸾交凤友。(旦云)妾既蒙陛下厚恩，当效一死，以报陛下。妾情愿和番，得息刀兵，亦可留名青史。但妾与陛下闱房之情，怎生抛舍也！(驾云)我可知舍不的卿哩！(尚书云)陛下割恩断爱，以社稷为念，早早发送娘娘去罢。(驾唱)【乌夜啼】今日嫁单于，宰相休生受，早则俺汉明妃有国难投，它那里黄云不出青山岫。投至两处凝眸，盼得一雁横秋。单注着寡人今岁揽闲愁，王嫱这运添憔瘦。翠羽冠，香罗绶，都做了锦蒙头暖帽，珠络缝貂裘。(云)卿等今日先选送明妃到驿中，交付番使，待明日朕亲出灞陵桥，送饯一杯去。(尚书云)只怕使不的，惹外夷耻笑。(驾云)卿等所言，我都依着。我的意思，如何不依？好歹去送一送。我一会家只恨毛延寿那厮。(唱)【三煞】我则恨那忘恩咬主贼禽兽，怎生不画在凌烟阁上头？紫台行都是俺手里的众公侯，有那椿儿不共卿谋，那件儿不依卿奏，争忍教第一夜梦迤逗？从今后不见长安望北斗，生扭作织女牵牛！(尚书云)不是臣等强逼娘娘和番，奈番使定名索取。况自古以来，多有因女色败国者。(驾唱)【二煞】虽然似昭君般成败都皆有，谁似这做天子的官差不自由！情知他怎收那膘满的骅骝。往常时翠轿香兜，兀自倦朱帘揭绣，上下处要成就。谁承望月自空明水自流，恨思悠悠。(旦云)妾身这一去，虽为国家大计，争奈舍不的陛下。(驾唱)【黄钟尾】怕娘娘觉饥时吃一块淡淡盐烧肉，害渴时喝一杓儿酪和粥。我索折一枝断肠柳，饯一杯送路酒。眼见得赶程途趁宿头，痛伤心重回首。则怕他望不见凤阁龙楼，今夜且则向灞陵桥畔宿。(下)第三折(番使拥旦上，奏胡乐科，旦云)妾身王昭君。自从选入宫中，被毛延寿将美人图点破，送入冷宫。甫能得蒙恩幸，又被他献与番王形像。今拥兵来索，待不去，又怕江山有失。没奈何将妾身出塞和番。这一去，胡地风霜，怎生消受也！自古道\"红颜胜人多薄命，莫怨春风当自嗟。\"(驾引文武内官上，云)今日灞桥饯送明妃，却早来到也。(唱)【双调】【新水令】锦貂裘生改尽汉宫妆，我则索看昭君图画模样。旧恩金勒短，新恨玉鞭长。本是对金殿鸳鸯，分飞翼怎承望！(云)您文武百官计议，怎生退了番兵，免明妃和番者？(唱)【驻马听】宰相每商量，大国使还朝多赐赏。早是俺夫妻悒怏，小家儿出外也摇装。尚兀自渭城衰柳助凄凉，共那灞桥流水添惆怅。您偏不断肠。想娘娘那一天愁都撮在琵琶上。(做下马科)(与旦打悲科)(驾云)左右慢慢唱者，我与明妃饯一杯酒。(唱)【步步娇】您将那一曲阳关休轻放，俺咫尺如天样。慢慢捧玉觞，朕本意待尊前捱些时光。且休问劣了宫商，您则与我半句儿俄延着唱。(番使云)请娘娘早行，天色晚了也。(驾唱)【落梅风】可怜俺别离重，你好是归去的忙。寡人心先到他李陵台上。回头儿却才魂梦里想，便休题贵人多忘。(旦云)妾这一去，再何时得见陛下？把我汉家衣服都留下者。(诗云)正是：今日汉宫人，明朝胡地妾。忍着主衣裳，为人作春色。(留衣服科)(驾唱)【殿前欢】说甚么留下舞衣裳，被西风吹散旧时香。我委实怕宫车再过青苔巷，猛到椒房，那一会想菱花镜里妆，风流相，兜的又横心上。看今日昭君出塞，几时似苏武还乡？(番使云)请娘娘行罢，臣等来多时了也。(驾云)罢罢罢，明妃，你这一去，休怨朕躬也。(做别科，驾云)我那里是大汉皇帝！(唱)【雁儿落】我做了别虞姬楚霸王，全不见守玉关征西将。那里取保亲的李左车，送女客的萧丞相？(尚书云)陛下不必挂念。(驾唱)【得胜令】那里也架海紫金梁？枉养着那边庭上铁衣郎。您也要左右人扶持，俺可甚糟糠妻不下堂！您但提起刀枪，却早小鹿儿心头撞。今日央及煞娘娘，怎做的男儿当自强！(尚书云)陛下，咱回朝去罢。(驾唱)【川拨棹】怕不待放丝缰，咱可甚鞭敲金镫响。你管燮理阴阳，掌握朝纲。治国安邦，展土开疆。假若俺高皇，差你个梅香，背井离乡，卧雪眠霜。若是他不恋您春风画堂，我便官封你一字王。(尚书云)陛下，不必苦死留他，着他去了罢。(驾唱)【七兄弟】说甚么大王、不当、恋王嫱，兀良，怎禁他临去也回头望！那堪这散风雪旌节影悠扬，动关山鼓角声悲壮。【梅花酒】呀！俺向着这迥野悲凉：草已添黄，兔早迎霜；犬褪得毛苍，人搠起缨枪；马负着行装，车运着粮，打猎起围场。他、他、他伤心辞汉主，我、我、我携手上河梁。他部从入穷荒，我銮舆返咸阳。返咸阳，过宫墙；过宫墙，绕回廊；绕回廊，近椒房；近椒房，月昏黄；月昏黄，夜生凉；夜生凉，泣寒螀；泣寒螀，绿纱窗；绿纱窗，不思量。【收江南】呀！不思量除是铁心肠。铁心肠也愁泪滴千行。美人图今夜挂昭阳，我那里从养，便是我高烧银烛照红妆。(尚书云)陛下回銮罢，娘娘去远了也。(驾唱)【鸳鸯煞】我则索大臣行说一个推辞谎，又则怕笔尖儿那火编修讲。不见他花朵儿精神，怎趁那草地里风光？唱道伫立多时，徘徊半响；猛听的塞雁南翔，呀呀的声嘹亮。却原来满目牛羊，是兀那载离恨的毡车半坡里响。(下)(番王引部落拥昭君上，云)今日汉朝不弃旧盟，将王昭君与俺番家和亲。我将昭君封为宁胡阏氏，坐我正宫。两国息兵，多少是好。众将士，传下号令，大众起行，望北而去。(做行科)(旦问云)这里甚地面了？(番使云)这是黑龙江，番汉交界去处。南边属汉家，北边属我番国。(旦云)大王，借一杯酒，望南浇奠；辞了汉家，长行去罢。(做奠酒科，云)汉朝皇帝，妾身今生已矣，尚待来生也。(做跳江科)(番王惊救不及，叹科，云)嗨，可惜可惜！昭君不肯入番，投江而死。罢罢罢，就葬在此江边，号为青冢者。我想来，人也死了，枉与汉朝结下这般仇隙，都是毛延寿那厮搬弄出来的。把都儿，将毛延寿拿下，解送汉朝处治。我依旧与汉朝结和，永为甥舅，却不是好！(诗云)则为他丹青画误了昭君，背汉主暗地私奔；将美人图又来哄我，要索取出塞和亲。岂知道投江而死，空落的一见消魂。似这等奸邪逆贼，留着他终是祸根。不如送他去汉朝哈剌，依还的甥舅礼，两国长存。(下)第四折(驾引内官上，云)自家汉元帝。自从明妃和番，寡人一百日不曾设朝。今当此夜景萧索，好生烦恼。且将这美人图挂起，少解闷怀也呵。(唱)【中吕】【粉蝶儿】宝殿凉生，夜迢迢六宫人静。对银台一点寒灯，枕席间、临寝处，越显的吾身薄幸。万里龙廷，知他宿谁家一灵真性。(云)小黄门，你看炉香尽了，再添上些香。(唱)【醉春风】烧尽御炉香，再添黄串饼。想娘娘似竹林寺不见半分形，则留下这个影、影。未死之时，再生之日，我可也一般恭敬。(云)一时困倦，我且睡些儿。(唱)【叫声】高唐梦苦难成，那里也爱卿、爱卿，却怎生无些灵圣？偏不许楚襄王枕上雨云情。(做睡科，)(旦上，云)妾身王嫱，一番到北地，私自逃回。兀的不是我主人！陛下，妾身来了也。(番兵上，云)恰才我打了个盹，王昭君就偷走回去了。我急急赶来，进的汉宫，兀的不是昭君！(做拿旦下)(驾醒科，云)恰才见昭君回来，这些儿如何就不见了？(唱)【剔银灯】恰才这搭儿单于王使命，呼唤俺那昭君名姓。偏寡人唤娘娘不肯灯前应，却原来是画上的丹青。猛听得仙音院凤管鸣，更说甚萧韶九成。【蔓青菜】白日里无承应，教寡人不曾一觉到天明，做的个团圆梦境。(雁见科)(唱)却原来雁叫长门两三声，怎知道更有个人孤另。(雁叫科)(唱)【白鹤子】多管是春秋高，筋力短，莫不是食水少，骨毛轻？待去后，愁江南网罗宽；待向前，怕塞北雕弓硬。【幺篇】伤感似替昭君思汉主，哀怨似作薤露哭田横，凄怆似和半夜梦歌声，悲切似唱三叠阳关令。(雁叫科)(云)则被那泼毛团叫的凄楚人也。(唱)【上小楼】早是我神思不安，又添个冤家缠定。他叫得慢一会儿紧一声儿，和尽寒更。不争你打盘旋，这搭里同声相应，可不差讹了四时节令？【幺篇】你却待寻子卿、觅李陵，对着银台，叫醒咱家，对影生情。则俺那远乡的汉明妃虽然得命，不见你个泼毛团也耳根清净。(雁叫科)(云)这雁儿呵。(唱)【满庭芳】又不是心中爱听，大古似林风瑟瑟，岩溜冷冷。我只见山长水远天如镜，又生怕误了你途程。见被你冷落了潇湘暮景，更打动我边塞离情，还说甚雁过留声。那堪更瑶阶夜永，嫌杀月儿明。(黄门云)陛下省烦恼，龙体为重。(驾云)不由我不烦恼也。(唱)【十二月】休道是咱家动情，你宰相每也生憎。不比那雕梁燕语，不比那锦树莺鸣。汉昭君离乡背井，知他在何处愁听！(雁叫科)(唱)【尧民歌】呀呀的飞过蓼花汀，孤雁儿不离了凤凰城。画檐间铁马响丁丁，宝殿中御榻冷清清。寒也波更，萧萧落叶声，烛暗长门静。【随煞】一声儿绕汉宫，一声儿寄渭城；暗添人白发成衰病，直恁的吾家可也劝不省。(尚书上，云)今日早朝散后，有番国差使命绑送毛延寿来，说因毛延寿叛国败盟，致此祸衅。今昭君已死，情愿两国讲和。伏候圣旨。(驾云)既如此，便将毛延寿斩首祭献明妃。着光禄寺大排筵席，犒赏来使回去。(诗云)叶落深宫雁叫时，梦回孤枕夜相思。虽然青冢人何在，还为蛾眉斩画师。题目沉黑江明妃青冢恨正名破幽梦孤雁汉宫秋"
  },
  {
    "title": "水仙子·春风骄马五陵儿",
    "author": "马致远",
    "dynasty": "元代",
    "content": "春风骄马五陵儿，暖日西湖三月时，管弦触水莺花市。不知音不到此，宜歌宜酒宜诗。山过雨颦眉黛，柳拖烟堆鬓丝，可喜杀睡足的西施。"
  },
  {
    "title": "杂剧·江州司马青衫泪",
    "author": "马致远",
    "dynasty": "元代",
    "content": "第一折(冲末扮白乐天同外扮贾浪仙、孟浩然上)(白诗云)宴游饮食渐无味，杯酒管弦徒绕身。宾客欢从童仆喜，始知官职为他人。小生姓白名居易，字乐天。太原人氏。现任吏部侍郎。这二位老兄，一位是贾浪仙，一位是孟浩然。他都是翰林院编修。方今大唐天下，宪宗即位。时遇春三月，在公廨中闷倦，待往街市上私行一遭。更了衣衫，只作白衣秀士。听的人说，这教坊司有个裴妈妈家一个女儿，小字兴奴。好生聪明，尤善琵琶是这京师出名的角妓。咱三人同访一遭去来。(贾浪仙云)咱三人去来。(诗云)高兴出尘外，携尊玩物华。(孟浩然诗云)偷将休沐暇，出访狭邪家。(老旦扮卜儿上，云)老身姓李，是这教坊司裴五之妻。夫主亡化已过，止生下一个女儿，叫做兴奴。生得颜色出众，聪明过人，吹弹歌舞，诗词书算，无所不通。自小时曾拜曹善才为师，学得一手琵琶。官员子弟，闻名都来吃酒。只是孩儿养的娇了，一来性儿好自在，二来有些拣择人。这早晚还不起来，只怕有人来吃酒。孩儿起来罢！(正旦扮裴兴奴引梅香上，云)妾身裴兴奴是也。在这教坊司乐籍中现应官妓。虽则学了几曲琵琶，争奈叫官身的无一日空闲。这门衣食，好是低微。大清早母亲叫，只得起来。天色还早哩。(唱)【仙吕】【点绛唇】从天未拔白，酒旗挑在歌楼外。呀地门开，早送旧客迎新客。【混江龙】好教我出于无奈，泼前程只办的好栽排。想着这半生花月，知他是几处楼台？经板似课名排日唤，落叶似官身吊名差。(带云)俺这老母呵，(唱)更怎当他银堆里舍命，银眼里安身，挂席般出落着孩儿卖。几时将缠头红锦，换一对插鬓荆钗！(做见科，云)母亲万福。唤你孩儿有何话说？(卜儿云)没甚么话说。只是咱这等人家，要早起些，光头净面，打扮的娇媚着些。倘有俊俫来，赚他几文钱养家。你只管里睡觉，谁送钱来与你！(正旦唱)【油葫芦】俺娘不殢酒时常髱髻歪，一鼻凹衠是乖。看看两鬓雪霜般白，我则道过中年人老朱颜改，谁想他扑郎君虎瘦雄心在。折倒的我形似鬼，熬煎的我骨似柴。似恁的女残废不敢怨娘害，则叹自己年月日时该。(卜儿云)你则管里说甚么？快打扮了，则怕有客来。(正旦唱)【天下乐】则索倚定门儿手托腮，想别人家奴胎，也得个自在；轮到我根脚里，都世袭了烟月牌。他管甚桃李开，风雨筛，更问甚青春不再来。(白乐天同贾、孟上，云)走了这半日，人说道这是裴妈妈家。不好进去，我咳嗽一声。(卜儿云)是谁在外边？(出见科)原来是三位进士公，请里面坐。(白乐天同贾、孟云)妈妈祗揖。(卜儿云)兴奴孩儿，来陪三位进士公。快抬桌儿，看酒来！(正旦觑科，云)好是奇怪，娘见了三个秀才踏门，怎生便教看酒？(唱)【醉扶归】送了几辈儿茶员外，都是这一副儿酒船台。俺娘吃不的荤腥教酒肉搋，待觅厌饫的新黄菜。他手里怎容得这几个酸寒秀才？(带云)我知道了也。(唱)俺娘八分里又看上他那条乌犀带。(正旦出见科)三位万福。(白乐天同贾、孟云)大姐祗揖了。(正旦唱)【后庭花】这里是风尘花柳街，又不是王侯宰相宅。我忙着笑脸儿迎将去，学士是甚风儿吹到来？(白乐天云)我等久慕高名，特来一拜。(正旦唱)是几个俊秀才，偏他还咱一拜，怎做的内心儿不敬色。(云)敢问官人尊姓大名？(白乐天云)小生是侍郎白居易。这二位是学士贾浪仙、孟浩然。因此春日，公衙无事，换了衣服来街市闲行。久慕大姐德容，一径的来拜望。(正旦云)不敢不敢。学士大人不弃下贱，小酌三杯如何？(白乐天云)好便好，只是不敢取扰。(正旦把酒科)(贾浪仙云)今日幸遇大姐，咱多饮几杯。(孟浩然云)我还有人求的几首诗未了，少吃醉些。(正旦唱)【金盏儿】一个笑哈哈解愁怀，一个酸溜溜卖诗才。休强波灞陵桥踏雪寻梅客，便是子猷访戴，敢也冻回来。咱这里酥烹金盏酒，香揾玉人腮；不强如前村深雪里，昨夜一枝开。(贾、孟作意科，云)我醉了也。咱回去罢。(白乐天云)再坐一会，怕做甚么！(正旦唱)【后庭花】你待赚鳌鱼钓颊腮，怎想与刘伶装布袋？我这怪脸儿奸如鬼，你酒肠宽似海。(贾、孟云)我们都已醉了，不要过了酒戒，不吃罢。(正旦唱)畅开怀，都似你朦胧酒戒，那醉乡侯安在哉？(卜儿云)二位学士醉了，侍郎再坐一坐。(贾、孟云)乐天侍郎，咱且回去，明日再来。(白乐天云)平白里打扰了一日，怎生就空去了？(正旦唱)【金盏儿】我不曾流水出天台，你怎么走马到章台。(乐天云)定害了你这一日。(正旦唱)更待要秦楼夜访金钗客，索甚么恶叉白赖闹了洛阳街。兀那酒丧门临本命，饿太岁犯家宅。虽是我管待这两个穷秀士，权当一百日血光灾！(贾、孟云)咱去罢，则管缠甚么？(卜儿云)白侍郎要住下，着这二位催逼的慌，好生败兴。(白乐天云)下官有心待住下，二位醉了，不好独回。待下官送他回去，明日自己再来。只是大姐费了茶酒，定害这一日，容下官陪补。(正旦云)侍郎说那里话。(唱)【赚煞】稍似间有些钱，抵死里无多债，权做这场折本买卖。若信着俺当家老奶奶，把惜花心七事儿分开。哎，你个俏多才，不是我相择，你更怕辱没着俺门前下马台！俺娘山河易改，解元每少怪。(带云)侍郎记者，(唱)怕你再行踏，休引外人来。(同下)楔子(外扮唐宪宗引内官上，诗云)励精图治在勤民，宿弊都将一洗新。虽则我朝词赋重，偏嫌浮藻事虚文。寡人唐宪宗皇帝是也。承祖宗基业，嗣守天位。自安史之乱，藩镇强盛，寡人用裴度之谋，渐次削夺。争奈文臣中多尚浮华，各以诗酒相胜，不肯尽心守职。中间白居易、刘禹锡、柳宗元等，尤以做诗做文误却政事。若不加谴责，则士风日漓矣。内侍每，传与中书省，可将白居易贬江州司马，柳宗元柳州司马，刘禹锡播州司马，如敕奉行。(内官云)领圣旨。(随下)(白乐天上，云)小官白乐天。平生以诗酒为乐，因号醉吟先生。目今主上图治心切，不尚浮藻，将其左迁江州司马，刻日走马之任。别事都罢，只是近日与裴兴奴相伴颇洽，谁料又成远别。须索与他说一声，我去的也放心。(正旦引梅香上，诗云)世间好物不坚牢，彩云易散琉璃脆。妾身裴兴奴。自从与白侍郎相伴，朝来暮去，又早半年光景。相公在妾身上十分留意，妾身也有终身之托。近日闻的人说，白侍郎左迁江州司马，就要起行。天那，谁想有这一场恶别离也！梅香，安排下酒肴，待侍郎来时，与他奉饯一杯，多少是好。(梅香云)理会的。(白乐天上，云)早来到兴奴门首。无人在此，我自过去。(见旦科)大姐祗揖。(正旦云)相公万福。(白乐天云)大姐，实指望相守永久，谁想又成远别。(正旦云)妾之贱躯，得事君子，誓托终身。今相公远行，兀的不闪杀人也！(乐天云)下官这一去，多则一年，少则半载，回来再相会也。(正旦云)只是一时间放心不下。梅香，将酒来，与相公奉饯一杯。(把酒科)(唱)【仙吕】【端正好】有意送君行，无计留君住，怕的是君别后有梦无书。一尊酒尽青日暮，我揾翠袖泪如珠。你带落日践长途，情惨切意踌躇，你则身去心休去！(云)相公，此别之后，妾身再不留人，专等相公早些回来。(白乐天云)大姐，则要着志者，下官决不相负。我去也。(旦随下)第二折(卜儿上，云)自从白侍郎去了，孩儿兴奴也不梳妆，也不留人，只在房里静坐。俺这唱的人家，再靠些甚么？昨日茶坊里张小闲来说，有个浮梁茶客刘一郎，要来和孩儿吃酒，孩儿百般不肯。今日他说要自来，等来时再做计较。(丑扮小闲引净刘一郎上，诗云)都道江西人，不是风流客。小子独风流，江西最出色。小子刘一郎是也，浮梁人氏。带着三千引细茶，来京师发卖。听的人说，教坊司裴妈妈家有个女儿，名兴奴。昨日央张二哥说知，老妈叫我今日自去。走了一会儿，来到门首也。张二哥，咱进去咱。(丑见卜科，云)妈妈，刘员外来了也，(卜儿云)请进来。(净见卜科，云)妈妈拜揖。(卜儿云)客官拜了。(净云)久闻令爱大姐大名，小子有三千引细茶，特来做一场子弟。(卜儿云)俺孩儿只为白侍郎，再不留人。我如今叫他出来，好歹教他伴你。若再不肯，你写一封假书，只说白侍郎已死，他可待肯了。(丑云)此计大妙。妈妈，你叫大姐出来陪着，我就去做假书，不要迟了。(下)(卜儿云)兴奴孩儿，有客在此，快来快来！(正旦上，云)妾身裴兴奴。自从白侍郎别后，尽着老虔婆百般啜哄，我再不肯接客求食。近日有一个茶客刘一郎，待要与我作伴，我那里肯从。争奈老虔婆被他钱买转了，似这般怎生是好？兀的不烦恼人也呵！(唱)【正宫】【端正好】命轻薄，身微贱，好人死万万千。世间儿女别离遍，也敷不上俺那阳关怨！(带云)侍郎，不争你去了，教我倚靠何人？(唱)【滚绣球】你好下得白解元，闪下我女少年。道不得可怜而见，他又不曾故违着天子三宣。(云)人说白侍郎吟诗吃酒误了政事，前人也有这等的。(唱)只那长安市李谪仙，他向酒里卧酒里眠，尚古自得贵妃捧砚，常走马在五凤楼前。偏教他江州迭配三千里，可不道吏部文章二百年，甚些的纳士招贤？(见卜科，云)母亲，叫你孩儿怎么？(卜儿云)白侍郎一去杳无音信，咱家柴没米没，怎生过活？如今浮梁刘官人有三千引茶，又标致又肯使钱。你留下他，赚些钱养家。(正旦云)母亲，我与白侍郎有约在前，我再不留人了。(卜儿云)我说你也不信，请刘官人自家来和你说。(净见旦科，云)大姐拜揖，小人久慕大名，拿着三千引茶来与大姐焐脚，先送白银五十两做见面钱。(正旦云)过一边去！好不知高低。我做了白侍郎之妻，休来缠我！(卜儿云)你不肯陪我刘员外，好个白侍郎夫人！如今白侍郎那里敢颓气了也。(正旦唱)【倘秀才】这姻缘成不成在天，你休见兔儿起呵漾砖。情知普天下虔婆那一个不爱钱。(带云)刘员外呵，(唱)他便是贵公子、赵平原，你也要过遣。(净云)你家是卖俏门庭，我来做一程子弟，你不留我，如何倒拒绝我？(正旦唱)【滚绣球】这的是我逆耳言，休厮缠、厮缠着舞裙歌扇，这两般儿曾风流断没了家缘。刘员外你若识空便，早动转，倒落得满门良贱。休觑着我这陷人坑，似误入桃源；我怕你两尖担脱了孤馆思乡客，三不归翻了风帆下水船，枉受熬煎。(净云)小子世来你家，大姐不要说闲话，咱两个吃钟儿酒。(做劝酒科)(正旦云)拿开，我不吃！(卜儿怒科，云)好贱人！上门好客，你怎么不顺从？和钱赌鳖，打死你这奴才！(正旦唱)【呆骨朵】我觑着眼前人，即世里休相见。我又不曾亸着你脸上直拳，好生地人也似揪他，他驴也似调蹇。他着酒儿将咱劝，我索屎做糕糜咽。我须打是惜骂是怜。娘呵，可休穷厮炒，饿厮煎！(卜儿云)这小贱人不听我说，只想白侍郎，他那里想着你哩！左右是左右，员外多拿些钱来，我嫁与你将去。(净云)随老妈妈要多少钱，小子出的起。(正旦起)我心在那里，你则管胡缠我。(唱)【倘秀才】这些时但合眼早怀儿里梦见，则是俺吃倒赚江州乐天。(卜儿云)见钟不打，更去炼铜。乐天乐天，在那里？(净云)小子也看的过，咱做一程夫妻，怕做甚么？(正旦唱)谁教你闷向秦楼列管弦？(带云)刘员外，(唱)休信我，醉中言，说则说在前。(云)天那！怎生教我陪伴这样人也！(唱)【滚绣球】往常我春心寄锦笺，离情接断弦，风流煞谢家庭院。到如今刬地教共猪狗同眠。(净云)大姐，仕路上大官都是我乡亲，小子金银又多，又波俏，你不陪我，却伴那样人？(正旦唱)那厮正拽大拳，使大钱，这其间枉了我再三相劝。怎当他痴迷汉，苦死歪缠。想着那蒙山顶上春风细，肯分地扬子江心月正圆。也是天使其然。(丑扮寄书人上，云)小人是江州一个皂隶。俺白司马老爹在任，偶感病症，写了这一封书，教我送与教坊司裴兴奴家。写下书，俺司马相公就死了。小人不免捎与他去。走了半月，方到京师。问人说，这里是他家，不免进去。(做见卜儿科，云)老人家作揖。(卜儿云)大哥是那里来的？(丑云)我是江州白司马老爹差来下书的。(卜儿云)你老爹好吗？(丑云)俺老爹打发了书，就死了也。(卜儿云)谁这等说？拿书来我看。(丑呈书科)(卜儿云)孩儿你看。(正旦接书，念云)寓江州知末白居易，书奉裴小娘子：向在宅上扰聒，自别来魂驰梦想，此心无时刻得离左右也。满望北归，以偿旧约，不料偶感时疾，医药不效，死在旦夕。专人走告，勿以死者为念。别结良缘，以图永久。临楮不胜哽咽，伏冀情谅。(旦裴科，云)兀的不痛杀我也！闪杀我也！(卜儿云)孩儿，白侍郎已死了，夫人也做不得了，再不必说。你如今可嫁刘员外去罢。(净云)小子可等着了。(丑云)小人去罢。(正旦云)吃了饭去。(丑云)不必了。(下)(正旦唱)【叨叨令】我这两日上西楼，盼望三十遍；空存得故人书，不见离人面。听的行雁来也，我立尽吹箫院；闻得声马嘶也，目断垂杨线。相公呵，你原来死了也么哥？你原来死了也么哥？从今后越思量越想的冤魂儿现！(净云)妈妈既许了亲事，小人奉白银五百两为聘礼。小子归家心切，就请小娘子上船。(卜儿云)老身已许了你，岂肯退悔？就打发孩儿去罢。(正旦云)罢罢罢，刘员外既要成亲，容我与侍郎瀽一碗浆水，烧一陌纸钱咱。(净云)这也使得。(正旦烧纸浇酒科，云)侍郎活时为人，死后为神。(哭科，云)则被你闪得我苦也！(唱)【倘秀才】侍郎呵，你往常出入在皇宫内院，只合生死在京师帝辇，也落得个金水河边好墓田。(带云)刘员外，(唱)你且离了我跟前，他从来有些腼腆。【滚绣球】你文章胜贾浪仙，诗篇压孟浩然。不能够侍君王在九间朝殿，怎想他短卒律命似颜渊。今日扑通的瓶坠井，支楞的琴断弦，怎能够眼前面死魂活现？你若有灵圣，显形影向月下星前。则这半提淡水招魂纸，侍郎也，当得你一盏阴司买酒钱。止不住雨泪涟涟。(做化纸起旋风科)(云)这一阵旋风，兀的不是侍郎来了也。(做悲科)(唱)【醉太平】烧一陌纸儿钱，叙几句儿衷言。待不啼哭，夫乃妇之天，抛闪杀我也少年！只见一个来来往往旋风足律即留转，吓的我慌慌张张手脚滴羞笃速战。一个俏魂灵不离了我打盘旋，我做人的解元。(净云)大姐，纸也烧了，夫妇之情也尽了，请上船罢。(正旦唱)【一煞】兴奴也，你早则不满梳绀发挑灯剪，一炷心香对月燃。我心下情绝，上船恩断；怎舍他临去时舌奸，至死也心坚。到如今鹤归华表，人老长沙，海变桑田。别无些挂恋，须索何红蓼岸绿杨川。(净云)大姐去罢。这等哭，哭到几时？(正旦唱)【二煞】少不的听那惊回客梦黄昏犬，聒碎人心落日蝉。止不过临万顷苍波，落几双白鹭；对千里青山，闻两岸啼猿。愁的是三秋雁字，一夏蚊雷，二月芦烟。不见他青灯黄卷，却索共渔火对愁眠。(卜儿云)员外等久了，云罢。(正旦唱)【三煞】赤紧的大姨夫缘分咱身上浅，老太母心肠这壁厢偏。谁想司马坟边，彩云零落；茶客船头，明月团圆。娘呵，你早则皂裙儿拖地，柱杖儿过头，髱髻入稍天；却下的这拳槌不善，教我空捱那没程限的窦娥冤！(云)母亲，我是你生亲之女，替你挣了一生。只为这几文钱，千乡万里卖了我去。母亲好狠也！(唱)【四煞】怎想他能捱磨扇似风车转，更合着梦见槐花要黄袄儿穿。我虚度三旬，是这婆娘亲女；受用了十年，是这赵妈妈金莲。我也曾有厅上待客，后阁内留宾，只不曾坐车上当辕。偌来大穷坑火院，只央我一身填。(云)罢罢罢，母亲，我也顾不的你了，我去也。(净云)妈妈，小子去也。多承厚意，来年捎细茶来吃。(正旦唱)【尾煞】不甫能一声金缕辞哥扇，刬地听半夜钟声到客船。少年的人，苦痛也天；狠毒呵娘，好使的钱。你好随的方就的圆，可又分的愚别的贤？女爱的亲，娘不顾恋；娘爱的钞，女不乐愿。今日我前程事已然。有一日你无常到九泉，只愿火炼了你教镬汤滚滚煎，碓捣罢教牛头磨磨研。直把你念到关津渡口前，活咒到天涯海角边。都道这风尘是宿缘，明理会得穷神解不的冤。(带云)娘呵，(唱)你只把我早嫁浔阳一二年，怎到的他干贬去江州四千里远！(同下)第三折(白乐天引左右上，云)下官白居易。自左迁司马，来此江州，又早一年光景。昨日驿中报来，说故人元微之有事江南，打从这里经过。不免分付左右，预备饮馔，伺候则个。(外扮元微之上，云)小官姓元名稹字微之。现任廉访使之职。昨蒙圣恩，差来采访民风，经过江州。我想此处司马白乐天，乃某至交契友，不免上岸探望他一遭。来到这州衙门首。左右报复去，道有故人元稹来访。(左右报科，云)有故人元老爹来访。(白乐天云)道有请。(左右云)请。(进见科)(白乐天云)微之，甚风吹得你来？贵脚踏贱地，使下官喜从天降。(元微之云)乐天久居江乡，牢落殊甚，下官常切怀抱。奈拘职守，不得相从。今幸天假其便，再瞻眉宇，岂胜庆幸！(白乐天云)左右将酒过来。微之，少屈片时。(元微之云)不必留坐，下官行李俱在船上。下官正要与乐天文叙一会，可将这酒席称到船上，送我一程如何？(白乐天云)下官亦有此心，咱就同去。左右，快携酒肴来者。(同下)(净上，云)小子刘一郎。自从娶得裴兴奴，又早半年光景。众朋友日日置酒相招，无有虚日。今日又是王官人相邀。大姐，好生看家，小子吃酒去来。(下)(正旦引梅香上，云)妾身裴兴奴。不想狠毒虔婆贪钱，为我不肯留客求食，把我卖与茶客刘一郎为妻，随他茶船来到这里。问人说来，这里正是江州。那单俫吃酒去了，不在船上。对着这般江天景物，想起那故人乐天，不由人不感伤也呵。(唱)【双调】【新水令】正夕阳天阔暮江迷，倚晴空楚山叠翠。冰壶天上下，云锦树高低。谁倩王维，写愁入画图内？【驻马听】常教他尽醉方归，是他拂茶客青山沽酒旗；伴着我死心搭地，是兀那隐离人望眼钓鱼矶。(带云)这江那里是江，(唱)则是递流花草武陵溪，幽囚风月蓝桥驿。直恁的天阔雁来稀，莫不是衡阳移在江州北？(云)天色将晚，那厮吃酒去了，甚时回来？梅香，拂了床，我自家睡去罢。(唱)【步步娇】这个四幅罗衾初做起，本待招一个内流婿，怎知道如今命运低。长独自托冰鉴两头偎，恁的般受孤忄西，知他是谁唤你做鸳鸯被？(云)本待睡儿，怎生睡得着？梅香，将那琵琶过来，对此明月，写我愁怀咱。(做抱琵琶科)(唱)【搅筝琵】都是你个琵琶罪，少欢乐足别离。为你引商妇到江南，送昭君出塞北。紫檀面拂金猊，越引的我伤悲。想故人何日回归，生被这四条弦拨俺在两下里，到不如清夜闻笛。(做弹琵琶科)(白乐天同元微之上，云)来到这舟中，一江明月，万顷苍波，秋光可人。微之，咱慢慢地对饮几杯。(做听科)(元微之云)那里琵琶响？(左右云)是那对过客船上，有人弹的琵琶哩。(白乐天云)左右，你将船棹近些。(做移船科)(白乐天云)这琵琶不是野调，好似裴兴奴指拨。(元微之云)左右的，你去着他过来弹一曲，怕做甚么？(左右见旦科，云)小娘子，那边船上两位老爹请一见。(正旦云)我就去。(做见白乐天认科)(正旦唱)【雁儿落】我则道是听琴钟子期，错猜作待月张君瑞；又不是归湖的越范蠡，却原来是遭贬的白居易！(旦做怕回避科)(白乐天云)兴奴，你躲我怎么？(正旦唱)【小将军】肯分的月色如白日，他不说，我的知道是鬼！相公呵，怕你要做好事，兴奴尽依得；你则休渐渐来跟底。(白乐天云)兴奴，你是甚意思，越躲的远了。(正旦唱)【沉醉东风】我观觑了衣服样势，审察了言语高低。你且自靠那边，俺须有生人气。远些儿个好生商议。（做取钱投水科）(白乐天云)你丢钱怎的？(正旦唱)我为甚将几陌黄钱漾在水里？便死呵，也博个团圆到底！(白乐天云)兴奴，你近前来。(正旦又认科)(白乐天云)你如何来到这里？(正旦云)这等看来，还是活的。(叹科，云)相公，你做的好勾当！弄的我这等，还推不知哩。(唱)【拨不断】但犯着吃黄虀，这不是好东西！想着那引萧娘写恨书千里，搬倩女离魂酒一杯，携文君逃走琴三尺，恁秀才每那一椿儿不该流递！(白乐天云)我自相别，来此江州。无时不思念大姐。只是无心腹人，不好寄书。你却等不的我回家，就跟着这商船来了，到说我的不是。(正旦悲科，云)苦死人也！教我一言难尽。(白乐天云)你说。(正旦云)自从与相公分别之后，妾再不留人求食，专等相公回来，以谐终身之托。不想老虔婆逐日吵闹，百般啜哄，妾身只是不从。那一日走进那茶客刘一郎，带的钱多，要来请我，妾抵死不肯。老虔婆和那蛮子设计，送到相公一封书，说相公病危死了。妾捱不过虔婆贪钱，把妾卖与他，来到这里。听的人说是江州，妾身正要打听相公的消息。今日那俫又吃酒去了，妾身思想无奈，对月弹一曲琵琶遣怀，不想得见相公，实天赐其便也。这位相公是谁？(白乐天云)是我心友廉访元微之。(做悲科)(元微之云)乐天不必烦恼，这厮捏写假书，妄称人死，骗人之妾，自有罪犯，慢慢治他。(白乐天云)适间我做了一篇《琵琶行》，写在这里，大姐试看咱。(正旦接科，念云)浔阳江头夜送客，枫叶荻花秋瑟瑟。忽闻水上琵琶声，主人忘归客不别。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。低眉信手续续弹，说尽心中无限事。轻拢慢捻拨复挑，初为《霓裳》后《六幺》。曲终抽拨当心画，四弦一声如裂帛。自言家在京城住，名属教坊第一部。曲罢曾教善才服，妆成每被秋娘妒。今年欢笑复明年，秋月春花等闲度。门前冷落鞍马稀，老大嫁作商人妇。我闻琵琶已叹息，又闻此语重唧唧。同是天涯沦落人，相逢何必曾相识。我从去年辞帝京，谪居卧病浔阳城。其间旦暮闻何物，杜鹃啼血猿哀鸣。岂无山歌与村笛，讴哑啁唽难为听。今夜闻君弹一曲，为君翻作《琵琶行》。却坐促弦弦转急，满座闻之皆掩泣。就中泣下谁最多？江州司马青衫湿。(正旦云)相公好高才也！(梅香慌上，云)姐姐，员外回来了也！(正旦唱)【挂搭沽】恰打算别离苦况味，见小玉言端的，又惊散鸳鸯两处飞。咱须索权回避。我这里淹粉泪，怀愁戚，忙蹙金莲，紧荡罗衣。(白、元虚下)(净带酒上，云)大姐那里？我醉了，扶我一扶者。(正旦唱)【咕美酒】我则道蒙山茶有价例，金山寺里说交易。每日江头如烂泥，把似噇不的少吃。则被你殃煞我吃敲贼！【太平令】常教我羡鸂鶒鸳鸯贪睡，看落霞孤鹜齐飞。(净云)大姐过来，扶着我睡去。(正旦唱)听不上蛮声獠气，倒敢恁烦天恼地！搂只、抱只、爱你，休醉汉扶着越醉。(净云)我娶到的老婆，如何不服侍我？我醉了。(正旦唱)【川拨棹】厮禁持，这是谁跟前撒殢滞？吃得来眼脑迷希，口角涎垂。觑不的村沙样势，也是我前缘厮勘对。【七兄弟】从早至晚夕，知他在那里，咱是甚夫妻？撇得我孤另另难存济。我凄凄楚楚告他谁，你朝朝日日醺醺地。(净做醉睡科)(正旦云)这厮醉的睡着了。我如今就过白相公船上去罢！(唱)【梅花酒】我只待便摘离，把头面收拾，倒过行李，休心意徘徊，正愁烦无了期。(白乐天上，云)大姐叫我怎的？(旦云)单俫沉醉睡着，妾随相公去罢。(唱)恰相逢在今夕，相公你还待要候甚的？和俺有情人一搭里。那俫正昏睡，囫囵课你拿只，江茶引我抬起，比及他觉来疾。【收江南】我教他满船空载月明归，三更难拨棹歌齐。我把这画船权作望夫石，便去波莫迟，却不道五湖西子嫁鸱夷。(白乐天云)趁此秋清夜静，咱过船撑将开去，他那里寻我？(元微之云)乐天，等小官回朝奏知圣人，取你上京，先奏辨此事，决得与兴奴明日完聚。(白乐天云)微之，若得如此，咱两个感恩非浅。(正旦唱)【水仙子】再不见洞庭秋月浸玻璃，再不见鸦噪渔村落照低；再不听晚钟烟寺催鸥起，再不愁平沙落雁悲；再不怕江天暮雪霏霏，再不爱山市晴岚翠；再不被潇湘暮雨催，再不盼远浦帆归。(白乐天云)谁想今日又重相会，使初心得遂，实天所赐也。(正旦唱)【太清歌】莫不是片帆饱得西风力，怎能够谢安携出东山坡？此行不为鲈鱼脍，成就了佳期，无个外人知。那厮正茶船上和衣睡，黑娄娄地鼻息如雷。比及杨柳岸风唤起，人已过画桥西。【二煞】咱两个离愁虽似茶烟湿，归心更比江流急。离江州谢天地，出烟波渔父国，遮莫他耳听春雷，茶吐枪旗。着那厮正赶到五岭三湘建溪，干相思九公里。(白乐天云)开了船去罢。(正旦唱)【鸳鸯煞】若不是浮梁茶客十分醉，怎奈何江州司马千行泪？早则你低首无言，仰面悲啼；畅道情血痕多，青衫泪湿。不因这一曲琵琶成佳配，泪似把推，险添满浔阳半江水。(同下)(净做酒醒慌上，云)吃的醉了，一觉醒着，醒来不见了大姐，可往那里去了？只怕落在江中。怎么箱笼开着？一定是走了。地方，拿人拿人！(杂当扮地方，云)这船上是甚么人？半夜三更，大呼小叫的。(净云)是小子新娶的娘子，不知逃走那里去了。一定有个地头鬼拐着他去，你们与我拿一拿。(地方云)口走，胡说，这明月满江，又静悄悄无一只船来往，只是你这船在此，走往那里去？想是你致死了，故意找寻。我拿你到州衙见官去来。(地方锁净科)(净诗云)我刘一郎何曾捣鬼，小老婆多应失水。(地方诗云)这里面定有欺心，送官去敲折大腿。(同下)第四折(元微之上，云)小官元稹。前者江南采访回来，面奏圣人，说白居易无罪远谪。蒙圣人可怜，已将他宣唤回朝，仍复旧积。他谢恩毕，便奏知刘员外计骗人妾，假称死亡。蒙圣人准归本夫。今日旨意下来，御断此事，只得先报乐天知道。(下)(唐宪宗引内官上，云)寡人唐宪宗。昨日廉访使元稹奏白居易无罪远谪，朕也惜他才华，已取回京，复他侍郎之职。他又奏称侧室裴兴奴，原是乐籍，他去之任，被茶商刘某妄报他死，拐骗为妻。昨在江州撞见夺回，于例该归前去。内侍们，宣白居易来者。(内官云)领圣旨。白居易安在？(白乐天上，云)小官白居易。前蒙放逐江乡，多亏故人元微之举保，重得回京，复还原职。下官因将裴兴奴之事奏闻，蒙圣恩许归本夫。今日朝堂宣呼，须索走一遭去。(做见驾科，云)侍郎臣白居易，钦取回京朝见。(驾云)卿在江州多有辛苦。尔所奏裴兴奴被人计骗，例该归从前夫。但中间缘故未详，必须宣裴兴奴问个端的。(内官云)领圣旨。裴兴奴安在？圣人呼唤哩。(正旦冠帔上，云)谁想有今日来。兴奴质本下贱，幸得瞻天仰圣，非同小可也呵。(唱)【中吕】【粉蝶儿】秋月春花，都出在侍郎门下。比及我博的个富贵荣华，恰便似盼辰勾，逢大赦，得重回改嫁。今日里圣旨宣咱，吉和凶索问天买卦。(云)来到这朝门，好怕人也。(唱)【醉春风】又不比顺子弟意前行，就郎君心上打。只见两行武士列金瓜，这里敢不是耍、耍。他教我与樊素齐肩，受小蛮节制，圣机难察。(内侍云)宣到裴兴奴见驾。(正旦拜、舞科)(唱)【迎仙客】无礼法，妇人家，山呼委实不会他。只办得紧低头，忙跪下，愿陛下海量宽纳，听臣妾说一套儿伤心话。(驾云)那妇人是裴兴奴吗？(正旦云)臣妾便是裴兴奴。(驾云)你将始末缘由细细说来，不可欺隐。(正旦唱)【石榴花】妾自来楚云湘水度年华，谁乐这生涯！俺娘把门儿倚定看甚人踏。当日见他，放了旬假，老虔婆意中只待频悊刮。先陪了四瓶酒十饼香茶，其是一位多奸猾，只待要大雪里探梅花。【斗鹌鹑】一个待咏月嘲风，一个待飞觞走斝。谈些古是今非，下学上达。一个球子心肠到手滑，和贱妾勾勾搭搭。但得个车马盈门，这便是钱龙入家。(云)妾本教坊乐籍，曾师曹善才，学成琵琶。忽一日侍郎白居易放假，同孟浩然、贾浪仙到妾家吃酒，妾因留伴白侍郎，因此认的。(驾云)既如此，怎生又有后来这场说话。(正旦唱)【上小楼】俺那白头妈妈，年纪高大。见他每带系乌犀，衣着白襕，帽里乌纱，怎生地使手法，待席罢敲他一下。倒噎的俺老虔婆血糊淋剌。【幺篇】从此日娘嗔女，妾爱他。爱他那走笔题诗，出口成章，顶针续麻。是他百般地，奶奶行、过从不下，怎当那獠姨夫物抬高价。(云)妾身自从见了白侍郎，俺那虔婆见他是个官人，心中要敲他一下。不想又没甚么大钱，好生埋怨。妾见侍郎人品高，才华富，遂有终身之托。只是打发老虔婆不下，谁想又走将这个茶客来。(驾云)这茶客来却怎生地？(正旦唱)【红芍药】那厮每贩的是紫草红花，蜜蜡香茶。宜舞东风斗虾蟆，巾帻是青纱。听不得蛮声气死势煞，无过在客船上随波上下。那厮分不的两部鸣蛙，所事村沙。(云)这茶客是江西人，拿着三千引茶要来伴宿。妾因侍郎分上，坚意不从他。(唱)【红绣鞋】他有数百块名高月峡，两三船玉屑金芽。原来他准备下一场说谎天来大。本待要绿珠辞卫尉，则说道贾谊没长沙，可不这寄哀书的该万剐！(云)老虔婆与茶客设计，寄假书一封，说侍郎死了，使妾无倚，逼令嫁与茶客。(驾云)既有假书，你如何主张？(正旦唱)【喜春来】既道是江州亡化白司马，因此上飞入寻常百姓家。俺那爱钱娘一日坐八番衙，不由妾不随顺他，有分看些个驼腰柳钓鱼槎。(云)那虔婆不由分说，把妾嫁与茶客。妾强不过，只得随他而去。(驾云)既嫁茶客，怎生又归白氏？(正旦唱)【普天乐】到浔阳，无牵挂。吊英魂何处，渡口残霞。思往事，空嗟呀。半夜灯前长吁罢，泪和愁付与琵琶。寒波漾漾，芳心脉脉，明月芦花。(驾云)原来你弹琵琶来？那白居易可在那里听见，得与你相会？你再说咱。(正旦唱)【快活三】俺本待兰舟看月华，见渔灯映蒹葭。他便似莽张骞天上泛浮槎，可原来不曾到黄泉下。(云)那一夜茶客不在，妾身对月理琵琶。忽见别船上二客，细视之，乃是白侍郎。方知他不曾死，妾身就跟白侍郎来了。(唱)【鲍老儿】秀才每，八怪洞里妖精也觑上了他，那一个不色胆天来大？投到俺啼哭出烟村四五家，央及杀青衫袖香罗帕。故人见后，浔阳怕甚水地湫凹；今日个君王召也，长安避甚，道路兜搭。(驾云)兴奴，你认这文武班中那个是白居易？(正旦做认科)(唱)【叫声】这都是一般儿的执象简戴乌纱，好着我眼花、眼花。只得偷睛抹，去向那文武班中试寻咱。(做见三人科，云)这是贾学士，这是孟学士，这是白侍郎。(唱)【剔银灯】旧主顾先生好么？新女婿郎君煞惊吓，那翰林学士行无多话。则这白侍郎正是我生死的冤家从头认，都不差，可怎行装聋作哑？(驾云)兴奴，你仔细认者，敢不是他么？(正旦唱)【蔓菁菜】他怎敢面欺着当今驾？他当日为寻春色到儿家，便待强风情下榻。俺只道他是个诗措大、酒游花，却原来也会治国平天下。(驾云)一行人跪着，听朕剖断。(众跪科)(词云)自古来整齐风化，必须自男女帏房。但只看《关雎》为首，诗人意便可参详。裴兴奴生居乐籍，知伦礼立志刚方。见良人终身有托，要脱离风月排场。老虔婆羊贪狼狠，逼令他改嫁茶商。裴兴奴心坚不变，只待待司马还乡。老虔婆使奸定计，写假书只说身亡。遂将他嫁为商妇，一帆风送于浔阳。正值着江干送客，闻琵琶相遇悲伤。与故人生死相别，弹一曲情泪千行。放逐臣偏多感叹，两悲啼泪湿衣裳。从前夫自有明例，便私奔这也何妨。今日个事闻禁阙，断令您永效凤凰。白居易仍居旧职，裴夫人共享荣光。老虔婆决杖六十，刘一郎流窜遐方。这赏罚并无私曲，总之为扶植纲常。便揭榜通行晓谕，示臣民恪守王章。(众谢恩科)(正旦唱)【随煞】恰才来万里天涯，早愁鬓萧萧生白发。俺把那少年心撇罢，再不去趁春风攀折凤城花！题目浔阳商妇琵琶行正名江州司马青衫泪"
  },
  {
    "title": "【双调】行香子",
    "author": "马致远",
    "dynasty": "元代",
    "content": "无也闲愁，有也闲愁，有无间愁得白头。花能助喜，酒解忘忧。对东篱，思北海，忆南楼。【庆宣和】过了重阳九月九，叶落归秋，残菊胡蝶强风流。劝酒，劝酒。【锦上花】莫莫休休，浮生参透。能得朱颜，几回白昼。野鹤孤云，倒大自由。去雁来鸿，催人皓首。位至八府中，谁说百年后？则落得庄周，叹打骷髅。爱煞当年，鲁连乘舟。那个如今，陶潜种柳。【清江引】青云兴尽王子猷，半路里干生受。马踏街头月，耳听宫前漏，知他恁羡甚么关内侯。【碧玉箫】莺也似歌喉，佳节若为酬，傀儡棚头，题甚么抱官囚，自也羞，则不如一笔勾。锦瑟左右，红妆前后，朦胧醉眸，觑只头黄花瘦。【离亭宴带歇指熬】花开但愿人长久，人闲难得花依旧，夕阳暂留。酒中仙，尘外客，林间友。黄橙带露时，紫蟹迎霜候，香醪羡篘，酒和花，人共我，无何有。细杖藜，宽袍袖，断送了西风罢手。常待做快活头，永休开是非口。"
  },
  {
    "title": "【双调】寿阳曲",
    "author": "马致远",
    "dynasty": "元代",
    "content": "山市晴岚花村外，草店西，晚霞明雨收天霁。四围山一竿残照里，锦屏风又添铺翠。远浦帆归夕阳下，酒旆闲，两三航未曾着岸。落花水香茅舍晚，断桥头卖鱼人散。平沙落雁南传信，北寄书，半栖近岸花汀树。似鸳鸯失群迷伴侣，两三行海门斜去。潇湘夜雨渔灯暗，客梦回，一声声滴人心碎。孤舟五更家万里，是离人几行情泪。烟寺晚钟寒烟细，古寺清，近黄昏礼佛人静。顺西风晚钟三四声，怎生教老僧禅定？渔村夕照鸣榔罢，闪暮光，绿杨堤数声渔唱。挂柴门几家闲晒网，都撮在捕鱼图上。江天暮雪天将暮，雪乱舞，半梅花半飘柳絮。江上晚来堪画处，钩鱼人一蓑归去。洞庭秋月芦花谢，客乍别，泛蟾光小舟一叶。豫章城故人来也，结末了洞庭秋月。"
  },
  {
    "title": "四块玉·酒旋沽",
    "author": "马致远",
    "dynasty": "元代",
    "content": "酒旋沽，鱼新买，满眼云山画图开。清风明月还诗债。本是个懒散人，又无甚经济才，归去来。"
  },
  {
    "title": "四块玉·叹世三首",
    "author": "马致远",
    "dynasty": "元代",
    "content": "带野花，携村酒，烦恼如何到心头。谁能跃马常食肉？二顷田，一具牛，饱后休。佐国心，拿云手，命里无时莫刚求。随时过遣休生受。几叶绵，一片绸，暖后休。戴月行，披星走，孤馆寒食故乡秋。妻儿胖了咱消瘦。枕上忧，马上愁，死后休。"
  },
  {
    "title": "落梅风·蔷薇露",
    "author": "马致远",
    "dynasty": "元代",
    "content": "蔷薇露，荷叶雨，菊花霜冷香户。梅梢月斜人影孤，恨薄情四时辜负。"
  },
  {
    "title": "【仙吕】青哥儿",
    "author": "马致远",
    "dynasty": "元代",
    "content": "十二月正月春城春宵无价，照星桥火树银花。妙舞清歌最是他，翡翠坡前那人家，鳌山下。二月前村梅花开尽，看东风桃李争春。宝马香车陌上尘，两两三三见游人，清明近。三月风流城南修禊，曲江头丽人天气。红雪飘香翠雾迷，御柳宫花几曾知，春归未。四月东风园林昨暮，被啼莺唤将春去。煮酒青梅尽醉渠，留下西楼美人图，闲情赋。五月榴花葵花争笑，先生醉读《离骚》。卧看风檐燕垒巢，忽听得江津戏兰桡，船儿闹。六月冰壶瑶台天远，逃炎蒸莫要逃禅。约下新秋数日前，闲与仙人醉秋莲，凌波殿。七月梧桐初雕金井，月纤妍人自娉婷。独对青娥翠面屏，闲只管银河问双星，无蹊径。八月铜壶半分更漏，散秋香桂娥将就。天远云归月满楼，这清兴谁教庾江州，能消受。九月前年维舟寒濑，对蓬窗丛菊花开。陈迹犹存戏马台，说道丹阳寄奴来，愁无奈。十月玄冥偷传春信，只多为腊蕊冰痕。山远楼高雪意新，锦帐佳人会温存，添风韵。十一月当年东君生意，在重泉一阳机会。与物无心总不知，律管儿女漫吹灰，闲游戏。十二月隆冬寒严时节，岁功来待将迁谢。爱惜梅花积下雪，分付与东君略添些，丰年也。"
  },
  {
    "title": "【双调】拨不断_九重天，二",
    "author": "马致远",
    "dynasty": "元代",
    "content": "九重天，二十年，龙楼凤阁都曾见。绿水青山任自然，旧时王谢堂前燕，再不复海棠庭院。叹寒儒，谩读书，读书须索题桥柱。题柱虽乘驷马车，乘车谁买《长门赋》？且看了长安回去。路旁碑，不知谁，春苔绿满无人祭。毕卓生前酒一杯，曹公身后坟三尺，不如醉了还醉。怨离别，恨离别，君知君恨君休惹。红日如奔过隙驹，白头渐满杨花雪，一日一个渭城客舍。孟襄阳，兴何狂！冻骑驴灞陵桥上，便纵有些梅花入梦香，到不如风雪销金帐，慢慢的浅斟低唱。笑陶家，雪烹茶，就鹅毛瑞雪初成腊，见蝶翅寒梅正有花，怕羊羔美酒新添价，拖得人冷斋里闲话。菊花开，正归来。伴虎溪僧鹤林友龙山客，似杜工部陶渊明李太白，有洞庭柑东阳酒西湖蟹。哎！楚三闾休怪。浙江亭，看潮生，潮来潮去原无定，惟有西山万古青。子陵一钓多高兴，闹中取静。酒杯深，故人心，相逢且莫推辞饮。君若歌时我慢斟，屈原清死由他恁。醉和醒争甚？瘦形骸，闷情怀，丹枫醉倒秋山色，黄菊雕残戏马台，白衣盼杀东篱客，你莫不子猷访戴？布衣中，问英雄，王图霸业成何用！禾黎高低六代宫，楸梧远近千官冢，一场恶梦。竞江山，为长安，张良放火连云栈，韩信独登拜将坛，霸王自刎乌江岸，再谁分楚汉。子房鞋，买臣柴，屠沽乞食为僚宰，版筑躬耕有将才。古人尚自把天时待，只不如且酩子里胡捱。莫独狂，祸难防，寻思乐毅非良将，直待齐邦扫地亡，火牛一战几乎丧，赶人休赶上。立峰恋，脱簪冠。夕阳倒影松阴乱，太液澄虚月影宽，海风汗漫云霞断，醉眠时小童休唤。"
  },
  {
    "title": "杂剧·邯郸道省悟黄粱梦",
    "author": "马致远",
    "dynasty": "元代",
    "content": "第一折(冲末扮东华帝君上，诗云)阆苑仙人白锦袍，海山银阙宴蟠桃。三峰月下鸾声远，万里风头鹤背高。贫道东华帝君是也。掌管群仙籍录。因赴天斋回来，见下方一道青气，上彻九霄。原来河南府有一人，乃是吕岩，有神仙之分。可差正阳子点化此人，早归正道。这一去使寒暑不侵其体，日月不老其颜。神垆仙鼎，把玄霜绛雪烧成；玉户金关，使姹女婴儿配定。身登紫府，朝三清位列真君；名记丹书，免九族不为下鬼。阎王簿上除生死，仙吏班中列姓名。指开海角天涯路，引的迷人大道行。(下)(正旦扮王婆上，云)老身黄化店人氏，王婆是也。我开着这个打火店，我烧的这汤锅热着，看有甚么人来。(外扮吕洞宾骑驴背剑上，诗云)策蹇上长安，日夕无休歇。但见槐花黄，如何不心急。小生姓吕名岩，字洞宾。本贯河南府人氏。自幼攻习儒业，今欲上朝进取功名。来到这邯郸道黄化店，饥渴之际，不免做些茶饭吃。到的这店门首，将这蹇卫拴下。将这二百文长钱，籴些黄粱。兀那打火的婆婆，央你做饭与我吃。行人贪道路，你快些儿。(王婆云)客官你好急性也，饶一把儿火者。(洞宾云)我巴不的选场中去哩。(正末上，云)贫道复姓钟离，名权，字云房，道号正阳子，京兆咸阳人也。自幼学得文武双全，在汉朝曾拜征西大元帅。后弃家属。隐遁终南山，遇东华真人，授以正道，发为双髻，赐号太极真人，常遗颂于世。(颂云)生我之门死我户，几个惺惺几个悟。夜来铁汉自寻思，长生不死由人做。今奉帝君法旨，教贫道下方度脱吕岩。来到这邯郸道黄化店，见紫气冲气，当必在此。我想世间人好不识贤愚也呵！(唱)【仙吕】【点绛唇】混沌初分，生人厮慁。谁推持论，旋转乾坤？这都是太上传心印。【混江龙】当日个曾逢关尹，至今遗下五千文。大刚来玄虚为本，清净为门。虽然是草舍茅庵一道士，伴着这清风明月两闲人。也不知甚的秋，甚的春，甚的汉，甚的秦，长则是习疏狂、躯懒散、佯妆钝，把些个人间富贵，都做了眼底浮云。(云)想世人争名夺利，何苦如此！(唱)【油葫芦】莫厌追欢笑语频，但开怀好会宾，寻思离乱可伤神。俺闲遥遥独自林泉隐，你虚飘飘半纸功名进。你看这紫塞军、黄阁臣，几时得个安闲分，怎如我物外自由身。【天下乐】他每得到清平有几人，何不早抽身，出世尘，尽白云满溪锁洞门，将一函经手自翻，一垆香手自焚。这的是清闲真道本。(笑云)原来神在这里！(做入店见科)(洞宾云)一个先生好道貌也！(正末云)敢问足下高姓？(洞宾云)小生姓吕名岩，字洞宾。(正末云)你往那里去？(洞宾云)上朝应举去。(正末云)你只顾那功名富贵，全不想生死事急，无常迅速。不如跟贫道出家去。(洞宾云)你这先生，敢是风魔的。我学成满腹文章，上朝求官应举去，可怎生跟你出家！你出家人有甚好处？(正末云)俺出家人自有快活处，你怎知道？(唱)【金盏儿】上昆仑，摘星辰，觑东洋海则是一掬寒泉滚，泰山一捻细微尘。天高三二寸，地厚一鱼鳞，抬头天外觑，无我一般人。(洞宾云)这先生开大言。似你出家的，有甚么仙方妙诀，驱的甚么神鬼？(正末云)出家人长生不老，炼药修真，降龙伏虎，到大来悠哉也呵！(唱)【后庭花】我驱的是六丁六甲神，七星七曜君。食紫芝草千年寿，看碧桃花几度春。常则是醉醺醺、高谈阔论，来往的尽是天上人。(洞宾云)俺做了官，也有受用处。(正末云)你做官受用得几多？俺这神仙的快乐，与你俗人不同。你听我说那快乐处。(唱)【醉中天】俺那里自泼村醪嫩，自折野花新。独对青山酒一尊，闲将那朱顶仙鹤引。醉归去松阴满身，冷然风韵，铁笛声吹断云根。(云)你跟我出家去来。(洞宾云)俺为官居兰堂，住画阁。你这出家人，无过草衣木食，干受辛苦，有甚么受用快活处？(正末唱)【金盏儿】俺那里地无尘，草长春，四时花发常娇嫩。更那翠屏般山色对柴门，雨滋棕叶润，露养药苗新。听野猿啼古树，看流水绕孤村。(洞宾云)我学成文武双全，应过举，做官可待，富贵有期。你教出家去呵，怎生便得神仙做？(正末云)你自不知。你不是个做官的，天生下这等道貌，是个神仙中人。常言道，一子悟道，九族升天。不要错过了。(唱)【醉雁儿】你有那出世超凡神仙分，击一条一抹绦，带一顶九阳巾。君，敢着你做真人。(洞宾云)俺为官的，身穿锦缎轻纱，口食香甜美味。你出家人草履麻绦，餐松啖柏，有甚么好处？(正末云)功名二字，如同那百尺高竿上调把戏一般，性命不保，脱不得酒色财气这四般儿。笛悠悠，鼓冬冬，人闹吵，在虚空。怎如的平地上来，平地上去，无灾无祸，可不自在多哩。(唱)【后庭花】酒恋清香疾病因，色爱荒淫患难根；财贪富贵伤残命，气竞刚强损隐身。这四件儿不饶人。你若是将他断尽，便神仙有几分。(洞宾云)我十年苦志，一举成名，是荷包里东西，拿得定的。神仙事渺渺茫茫，有甚么准程，教我去做他？(正末唱)【醉中天】假饶你手段欺韩信，舌辩赛苏秦，到底个功名由命不由人，也未必能拿准。只不如苦志修行谨慎，早图个灵丹腹孕，索强似你跨青驴踯躅风尘。(洞宾云)听他说甚么，不觉神思困倦，且睡一会咱。(做睡科)(正末云)正说着话，他就睡了，好蠢人也！(唱)【一半儿】如今人宜假不宜真，则敬衣衫不敬人。题起修行耳怕闻，直恁的没精神，一半儿应承一半儿盹。(云)这人俗缘不断。吕岩也，你既然要睡，我教你大睡一会，去六道轮回中走一遭。待醒来时，早已过了十八年光景，见了些酒色财气，人我是非。那其间方可成道。(诗云)气为强弱志为先，努力须当莫换肩。捱出这番难境界，更添疾苦一番仙。(唱)【金盏儿】比及你米淘了尘，水烧的滚，我教这一颗米内藏时运，半升铛里煮乾坤。投至得黄粱炊未熟，他清梦思犹昏，我教他江山重改换，日月一番新。(云)你睡着了。贫道自赴蟠桃会去也。(唱)【赚煞】羽衣轻，霓旌迅，有十二金童接引。万里天风归路稳，向蓬莱顶上朝真。笑欣欣。袖拂白云，宴罢瑶池酒半醺。争奈你个唐吕岩性蠢，偏不肯受汉钟离教训，又则索跨苍鸾飞上九天门。(下)(洞宾梦上，云)兀那王婆，那先生去了也。(王婆云)去久了。(洞宾云)饭熟也未？(王婆云)还饶一把火儿。(洞宾云)王婆，我也等不的你那饭了，误了我程途。我上的蹇驴，便索长行去也。(下)(王婆云)吕岩去了也。他那里知道我非凡人，乃骊山老母一化。上仙法旨，着吕岩看破了酒色财气，人我是非，那其间才得返本朝元，重回正道。(诗云)汉钟离点化玄机，度吕岩省悟心回。待此人功成行满，同共赴阆苑瑶池。(下)楔子(正末改扮高太尉同旦儿两俫上，云)老夫殿前高太尉的便是。嫡亲的三口儿家属。夫人早亡，止有个女孩儿，唤做翠娥。自十七年前，吕岩应过举，拜兵马大元帅，老夫见他好武艺，就招他为婿。所生一儿一女，近日蔡州反了吴元济，好生猖獗。朝廷着吕岩领兵征讨。他如今辞别了老夫前去。我索丁宁嘱付他几句言语。这早晚敢待来也。(洞宾扮元帅上，诗云)平生慷慨习阴符，秉钺临戎出帝都。男儿三十不得志，枉作堂堂大丈夫。某吕岩。自到京都，弃文就武，加某为兵马大元帅。与高太尉作赘，可早十八年光景，得了一双儿女。今有蔡州吴元济反乱，圣人的命，着某统兵征讨。今日辞别了岳父，便索长行也。(做见科云)您孩儿点就人马，则今日便行。父亲好觑当一双儿女者。(高太尉云)孩儿，你此一去，这妻子身上。有我在此，再不必留心。你与国家好生出力。千经万典，忠孝为先。你须恤军爱民，不义之财，少要贪图。岂不闻金玉满堂，未之能守。富贵而骄，自遗其咎。我这般说呵，也只为你执掌军权，怕你重利而轻义，失了道心。你切记者。左右将酒来，我亲手与孩儿把一杯送行。(做把酒科唱)【仙吕】【赏花时】则我是皓首苍颜高太尉，别无甚亲人则觑着你。儿幼小女娇痴，想为人在世，最苦是生离。(云)孩儿再饮一杯。(洞宾云)我吃不得了。(高太尉唱)【幺篇】满饮阳关酒一杯。(洞宾做吐科，云)您孩儿吃不得了，心中有些不好，吐了两口血。这酒元来伤人。您孩儿再也不吃这酒了。(高太尉云)既是伤着你心，再也休吃这酒罢。(洞宾云)父亲放心，您孩儿不吃了，辞别父亲，便索长行。(高太尉云)你休忘了我的言语，着心记者。(唱)则要你在意扶持唐社稷，嘱付了又重题。但愿的功成破敌，早唱凯歌回。(下)(洞宾云)则今日领本部人马，收捕吴元济走一遭去。(诗云)贼寇无端逞凶顽，杀声振地撼天关。托赖圣人洪福大，不得成功誓不还。(下)第二折(旦儿上，云)妾身翠娥，是高太尉的女儿。自从父亲招了吕岩为婿，又早十八年光景。他跟前得了一双儿女。如今吕岩收捕吴元济去了，我和魏尚书的儿子魏舍，有些不伶俐的勾当。约定今日相会，怎生不见来？(净扮魏舍上，云)湛湛青天不可欺，两个碓嘴拨天飞。则有一个飞不动，争奈身上没穿的。自家姓魏，我父亲是魏尚书。人皆称我为魏舍。我和吕岩的浑家，有些不伶俐的勾当。吕岩征西去，他教我今日来他家走一走。来到这门首，前后没一人。我叫一声：\"高大姐开门来。\"(做见科)(旦儿云)你来了也。我正等你哩。咱两个家里吃几杯酒。打开这吊窗，若有人来，便往这窗子里出去。(净云)正是。咱且慢慢的饮洒耍子。(洞宾上，云)某乃吕岩。奉圣人的命，统领三军，收捕吴元济。到的阵面上，卖了一阵，与了我三斗珍珠，一提黄金，领军回还。来到家门首。接了马者！老院公也不见，前后无一个人，夫人也不知在那里，进到这卧房门首，有人在里边说话。我试听咱。(旦儿云)咱两个正好吃酒哩。(净云)若阵亡了吕岩，我就娶你。(旦儿云)吕岩死了，我不嫁你嫁那个？(洞宾云)兀的不有奸夫了！我踏开这门咱(做踏门科)(净云)不好了，有人来也！我往吊窗里跳出去，走、走、走。(洞宾云)奸夫走了也。我问你，吃酒的是谁？(旦儿云)没人。(洞宾云)你说没人！这顶帽子，是谁掉下的？(净上，云)哥，是我的。(下)(洞宾云)好也！我现授大元帅之职，你是太尉的女儿，你这般羞辱我，我好歹杀了你个淫妇！(正末改扮院公拿拄杖慌上，云)老汉是高太尉家一个院公。有俺姐夫吕岩，做了征西大元帅，收捕反贼，去了一年。恰才小的每道吕姐夫回来了，老汉不信。若是暗暗的回来，必定做下不公的勾当。既不是呵，怎生一个大将军回来，可没一个人来报知，也不差人迎接？这小的每眼见的说谎，逗我耍哩。休问有无，我看一看去。(唱)【商调】【集贤宾】报道前厅上侍长恰到来。(带云)即是来到了呵，(唱)却怎生不听的把玳筵排？(洞宾云)这妇人忒无礼，瞒着我做这等勾当！(正末做听科，云)真个来了！(唱)有甚事炒炒七七？(旦儿哭科，云)我是为害眼，许下愿心来。(正末唱)没来由怨怨哀哀，我这里七林林转过庭槐，慢腾腾行过厅阶，孤桩桩靠定明亮隔。(洞宾云)好老婆，我不在家，你养着奸夫吃酒！老院公那老匹夫在那里？(正末唱)听说罢撧耳揉腮。(洞宾云)我则杀了这妇人。(正末云)这事怎了？(唱)我这里伤心空跌脚，低首自渐胲。【逍遥乐】夫人也，想着你那百年恩爱、半世夫妻；好也啰你做下这一场丑态。(洞宾云)我吃这妇人气杀我也！(正末唱)休道是浊骨凡胎，便是释迦佛也恼下莲台。早难道侯门深似海，两步那为一蓦。(做推门科，唱)我这里一双手到、半壁身挨，可早两扇门开。(洞宾云)这个老匹夫！你来这里做甚么？(正末云)自从大人出征去后，老相公早亡化过了半年也。大人今日来家，为甚这等恼躁？(洞宾云)我心中的事，你怎生知道？不干你事，你快去！(正末云)上项的事，老汉已听人了。大人停嗔息怒，难道是老汉无罪？大人记的你临行时，老相公嘱付的话道，着老院公单管打扫花园。咱后花园离前厅却是多远？老汉无事也不到这前面来，有甚么勾当？相公当初将这两个孩儿和夫人，交付在老汉身上。今日有这等是非，老汉八十五岁年纪，便死老汉也甘心去。(洞宾掣剑科云)不干你事，我只杀了这妇人。(正末唱)【金菊香】这一个怒横着三尺剑当怀。(旦儿云)兀的不屈杀我也！(正末唱)好也啰那一个倚定门儿手托腮。似恁地怎生将手腕解，又不是少米无柴。是夫人自跳下舍身崖！(旦儿云)老院公，你不知，我为他害眼来，许下的愿心。他说我养汉来，我做的不是了。老院公你救我一命咱。(正末云)教老汉怎生救你？(唱)【醋葫芦】又不是别人相唬吓、厮展赖，是你男儿亲自撞将来。你浑身是口难分解，赤紧的并脏拿贼，你看他死临侵不敢把头抬。(旦儿做跪科，云)我实做的不是了。看着两个孩儿面皮，饶了我性命者。(正末唱)【幺篇】夫人你便有随何陆贾舌，张仪苏秦才，百般难免这场灾。是你辱门败户先自歪，做的来漏虀搭菜，把花言巧语枉铺排。(洞宾云)我做着天下兵马大元帅，你和伴当私通欺压，兀的不气杀我也！(正末云)夫人，你听的元帅说来。想元帅顶天立地，铺眉苫眼，做着个兵马大元帅。你却做这等勾当，是何道理？(唱)【幺篇】你男儿有八面威，七步才，现带着征西金印虎头牌。他在那长朝殿前班部里摆。你教他把屎盆儿顶戴，兀的不屈沉杀了拜将筑坛台。(云)老汉有甚么面皮？大人，可怜见一双儿女，饶过夫人者。(唱)【幺篇】大人见义为，夫人知过改。不是中间老汉厮支划，若是外人知道来，休恁的大惊小怪。丑名儿出去怎生揩！(洞宾仗剑杀旦科)(正末跪云)你发慈心，饶了夫人者。(唱)【幺篇】问甚你夫妻好共歹，觑孩儿瘦更呆，便怎生教碜可可血泊里倘着尸骸？男子汉那一个不妒色。(带云)不争夫人死呵！(唱)枉乞两的两个小冤家不快，那凄凉日月索耽捱。(云)大人，饶夫人一命，胜造七级浮屠。(唱)【幺篇】觑哥哥千般儿慷慨，道不的一声叫善哉。只待剑光挥三尺水晶牌，你权做个南海岸救苦难观自在。我这里磕头礼拜。(洞宾云)我看着老院公面皮，饶你这一命。(正末云)好惭愧也。(唱)听言说教我笑咍咍。(旦儿拜科，云)若不是老院公，谁救我一命？深谢你这厚恩。(正末唱)【幺篇】我见他掩了泪眼，改了面色，笑靥儿攒破旱莲腮，直从那针关儿透得命到来，恰便似九霄云外，滴溜溜飞下一纸赦书来。(末扮使命上，云)小官天朝使命是也。因元帅吕岩卖了阵，受了钱，私自还家。某奉圣人的命，着我来取他首级。可早来到也。(做见科，云)某奉圣人的命，为你卖阵受财，私自还家，着我来取你首级哩。(洞宾云)今日教谁人救我咱！(正末云)兀的怎了也？(唱)【幺篇】朝廷将使命差，前厅上把圣旨开。道是西边上卖阵走回来。谁教你贪心爱他不义财。今日个脱空须败，恶支沙将这等罪名揣。(旦儿云)吕岩，你要杀我，谁着你卖了阵，受了钱，私自还家？干的好事也！(做叫街坊科)(洞宾云)嗨，原来这钱真是害人。今日我对天发愿，将这钱半分也不要。吕岩也，你怎生做读书人来？颜子也曾一单食一瓢饮，居于陋巷。量这几贯钱，值得甚么！不想到今日可着谁救我？想当日我临行时，俺岳翁与我送行，我对天发愿，断了酒。今日断了财。吕岩也，你有甚难见处？因我回家，我妻有奸夫，明明是他出首来的。罢罢罢，将纸笔来，写一纸休书，任从改嫁，并不争论。写休书，写休书，我今日又断了色也！(旦儿云)哎哟！你今日休了我，你早则管不着我了。你眼见的是死人也！(又使命上云)吕岩本待要斩首，圣人的命，体上天好生之德，饶你项上一刀，迭配远恶军州。解子何在？(丑扮解子上，云)叫小的那里使用？(使命云)着你押解吕岩，迭配沙门岛去。(使命下)(旦儿云)解子哥，吕岩是犯罪的人，你怎生教他自在，不上刑法？(解子云)这也说的是。将行枷来。(做上枷科)(旦儿云)，吕岩，你如今还杀的我么？兀的不欢喜杀我也！(正末云)夫人，你怎生没些夫妻情分，说这等言语做甚么？(唱)【幺篇】也是你慈悲生患害，俺哥哥除死无大灾。何须你畅叫厮花白。(旦儿云)我是高太尉女儿，养汉来，养汉来。如今你休了我，谁管的我？(正末唱)闹垓垓幺喝十字街。(带云)他今日声声说是高太尉女儿养汉来。(唱)直恁的恶叉白赖，婆娘家情性恁般乖。(解子云)去罢，误了程限到几时。(正末唱)【幺篇】昨日上官时似花正开，今日迭配呵风乱筛。都是犯着年月日时该。(带云)休道咱小民呵，(唱)隋江山生扭做唐世界，也则是兴亡成败，怎禁那公人狠劣似狼豺。(旦儿云)吕岩，你是死的人，留下我的孩儿，不要将去。(洞宾云)我的儿女，我不领着，留下与谁？(旦儿云)你犯下了罪，干俺儿女甚么事？(夺科)(洞宾拖科，云)解子哥，你慢着些儿。着这贼妇送了我也，我和两个孩儿，死在一处。(正末顾洞宾并俫科，云)解子哥，可怜见，容俺哥哥和孩儿住一两日去，打甚么不紧。(解子云)误了限期，使不的。(做打洞宾并俫正末劝科，唱)【后庭花】我则见飕飕的枷棒摔，打的他纷纷的皮肉开。见他可擦擦拖将去，我与你气丕丕赶上来。痛哀哉，身遭残害，他如何敢挣扎。我其实无百刂划，平白地招罪责，从今日离院宅。【双雁儿】哥哥也恰如赵杲送灯台，便道不的。山河易改。恁时节和尚在钵盂在，今日个、福气衰，看何时、冤业解。(解子推洞宾并俫行)(末扯住)(解子推末倒科云)老无知去罢。(正末唱)【高过浪里来】俺如今髩发苍白，身体囊揣，则恁的东倒西歪，推一交险颠破天灵盖。(解子打二俫科)(正末云)哥哥息怒。(唱)我这里割舍了老性命，搭救这两个小婴孩。空教我忿气冲怀，两泪盈腮，将两只手扛抬。(解子押洞宾并俫下)(正末唱)把双眼揉开，趁起身来，望不见娇客。(旦儿云)吕岩去了，我收拾一房一卧，嫁魏舍去来。(下)(正末云)哥哥去的远了也。(做叫洞宾。内应科)(正末唱)又被这半凋谢的垂杨树间隔。【随调煞】好教我回去艰难，谁似你步行的快。望不见。走上望高台，空目断一天残照霭。不知俺哥哥安在？(做叫科云)哥哥！(洞宾远应科)(正末唱)看时节隔疏林风送过哭声来。(下)第三折(洞宾带枷引二俫随解子上)(解子云)吕岩行动些。(洞宾云)念吕岩自卖了阵，迭配我无影牢城。我死不争，可怜见这一双儿女，眼见的三口儿无那活的人也。解子哥，怎生可岭见，方便一二。(解子云)兀那吕岩，我也是好义的人，到这深山旷野中，我回去也。你三口儿自逃你那性命去。(做开枷科)(洞宾云)谢了哥哥。小生口中衔铁，背上搭鞍，此恩必重报。(解子云)你逃命去，我回去也。(下)(洞宾云)好苦也！你看纷纷下的那雪越大了也，迷踪失路，不知往那里去。怎生得个指路的人来可也好！(正末扮改樵夫上云)小人是一个樵夫。砍的这柴回来，遇着这一天风雪，好冻人天气也呵！(唱)【大石调】【六国朝】风吹羊角，雪剪鹅毛，飞六出海山白，冻一壶天地老。便有丹青巧，画笔难描。俺这里遥望千山表，是谁将粉黛扫？幽窗下寒敲竹叶，前村里冷压梅梢。撩乱野云低，微茫江树杳。【归塞北】为甚春归早，既不沙可怎生蝶翅舞飘飘？梅蕊粉填合长安道。柳花绵迷却灞陵桥。山馆酒旗遥。【初问口】想那捕鱼叟蓑笠纶竿，他向那寒潭独钓，和俺这采樵人迷却归来道。则见冻雀又飞，寒鸦又噪，古木林中蓦听的山犭员叫。【怨别离】园林无处不萧条，春归也犹未觉。满地梨花无人扫。寒料峭，遥望见一点青山，兀良、却又早不见了。【归塞北】白云岛，则听得孤鬼吼荒郊。九天女鼓风驱造化，六丁神挥剑斩长蛟。既不沙，可怎生就地卷风涛。【幺篇】孤村晓，稚子道犹自月明高。青女翦冰寒不散，黑云喷雨冻难消，无处觅渔樵。(洞宾云)孩儿行动些。如此大风大雪，又迷踪失路，眼见的是死人也。(做椎胸科，云)天口乐！这雪住一住可也好，越下的恶躁了。(正末云)这来的是吕岩，可也该省悟了。(唱)【雁过南楼】我则见冻剥剥一行老小。(洞宾云)冻杀我也！(正末唱)战钦钦四体频摇。这一个骨耸着肩，那一个拳联着脚，正扬风搅雪天道。(俫云)爹爹，我饿的慌口乐。(洞宾云)儿也行动些，到兀那里就有饭吃。(正末唱)儿扯定老父悲，父对着孩儿告。那吃饭处霎时间行到。【六国朝】早是朔风凛冽，途路迢遥。(二俫冻倒，洞宾护科，云)俺三个都冻倒了，谁救孩儿咱。(正末唱)我则见三个人走将来，一时间扑地倒。(做叫科，云)兀那君子，你苏醒者，苏醒者。怎生好？(唱)我这里用手忙扶策，紧攥住头梢。这一个早直挺了躯壳，那一个又答剌了手脚。我这里款款的把衣襟解放，只见悠悠的魄散魂消。(二俫做醒科)(洞宾云)惭愧，醒转来了。(正末唱)我救的这两个心坎上恰温和。(又救洞宾科，唱)呀，那一个又把牙关紧噤了。(洞宾醒，云)险些儿冻死也！两个孩儿都醒了。是谁救活我来？(正末云)是我救你来。(洞宾跪云)不是哥哥救了俺父子，那里得俺性命来？(正末云)吕岩也，你那里去？(洞宾背云)好奇怪，他怎生认得我是吕岩？(回云)不瞒哥哥说，我如今披枷带锁，迭配沙门岛去。遇见这等大雪，冻倒在此处。若不是哥哥救活俺三口儿，那里得我的性命来。如今我身上无衣，肚里无食，又迷踪失路。哥哥，这里往那里去？(正末云)早知这道，你去了多时了也。君子，你迷了道也。我说与你道，传与你道，指与你道。(洞宾云)哥哥说的话，小人不省的。(正末云)君子，这条道我不知道。这山前有一个草团标，那里面有个先生，他须知道。(洞宾云)哥哥，你说与我咱。(正末唱)【归塞北】过了这条抄直道，那里一横涧搭着一横桥。白茫茫雪迷山拽脚，淡濛濛雾锁草团标，松桧列周遭。(洞宾云)那先生好歹，哥哥说与我听。(正末云)君子，你要见他，我说与你知道。(唱)【擂鼓体】那先生浩歌拍手舞黄鹤，家住瑶池阆苑，十洲三岛。一曲横笛秋气高，数着残棋江月晓。(洞宾云)哥哥，那先生是出家人，怎生有这本事？(正末唱)【归塞北】那先生服的是长生药，不许外人学。三弄琴声弹落叶，九重春色醉仙桃，白日上青霄。(洞宾云)敢问哥哥，那先生是怎生模样，你再说一遍咱。(正末唱)【净瓶儿】那先生两手摇山岳，一对眼瞅邪妖。剑挥星斗，胸卷江涛。天教恶相貌，伏的虎，降的龙，德行高。他则是个活神道，也曾跨苍鸾亲把玉皇朝。(云)君子，你过的山崦儿，你望见团标，你问那先生路去。(唱)【玉翼蝉煞】那先生自舞自歌，吃的是仙酒仙桃，住的是草舍茅庵，强如龙楼凤阁。白云不扫，苍松自老；青山围绕，淡烟笼罩。黄精自饱，灵丹自烧。崎岖峪道，凹答岩壑；门无绰楔，洞无销钥；香焚石桌，笛吹古调；云黯黯，水迢迢，风凛凛，雪飘飘，柴门静，竹篱牢。过了那峻岭尖峰，曲涧寒泉，长林茂草，便望见那幽雅仙庄，这些是道。(带云)君子，你休迷了正道。你听者，(唱)你可也休错去了。(下)(洞宾云)孩儿也，你才听的那哥哥说来，兀那山崦里有一家人家，吃的也有，穿的也有，宿处也有。咱直到那里觅一宵宿去来。(同下)　第四折(旦扮卜儿上，云)老身终南山人氏。在此在家出家，盖了一座团标，前后并无人家。我有个孩儿，虽是出家人，性子十分躁暴，每日在山中打猎为生。孩儿去了也，我安排下些茶饭，等他回来吃。(洞宾引俫上，云)自家吕岩。自从卖了阵，迭配无影牢城，到这深山里。时遇冬天，大风大雪将俺三口儿争些冻杀。多亏了打柴的樵夫，救了俺性命。说这个山峪里，有个草庵。我到那里寻些茶饭，与两个孩儿吃用。你看我那命。天色又晚来了，逢着个独木桥，偌深的一个阔涧，怎生得过去？我将着两个孩儿，待先送过这小厮去，恐怕这狼虎伤着这女孩儿。我待先送过女孩儿去，又怕伤了小厮儿。罢罢罢，且放下女孩儿，先送过小厮儿去。(做送儿俫科)(女俫云)爹爹，大虫来咬我也。(洞宾悲科云)孩儿，我便来取你也。我放下这小厮，我可过去取女孩儿去。(做过涧科)(儿俫云)爹爹，大虫来咬我也。(洞宾云)端的教我顾谁的是？(又过涧科云)兀的真个是一个草团标儿。你跟着我去，寻些茶饭与你吃。(做问科云)庵里有人么？(卜儿上云)谁叫我？开开这门，呀！原来是吕岩，引着一双儿女，这早晚怎生得到这里来。(洞宾背云)好奇怪，这姑姑怎生也认的吕岩？既然姑姑认的我，可也好。姑姑，因为我卖了阵，将我这三口儿迭配无影牢城，如今天色晚了也，有甚么残茶剩饭，与俺两个孩儿些吃。我就觅一宵宿，天明了，便索长行。(卜儿云)君子，不中。我怕不留你在此处宿。争奈我的孩儿性子利害，每日山中打猎为主。他无酒还好，吃了酒，便要杀人。(洞宾云)姑姑不知，当日我征西时，我丈人与我送行，吃了三杯酒，吐了两口血，当日断了酒。次后到阵上，卖了阵，圣人知道，饶我一命，将我迭配无影牢城，我因此断了财。来到家中，我浑家瞒着我有奸夫，被我亲身拿住，我就将浑家休了，断了色。今日到此处，若有师父来，便打我一顿，我也忍了。从今已后，我将气也不争了。(卜儿云)吕岩你忍的么？(洞宾云)我忍的。(卜儿云)既然你忍的，你且休进我家里来。他若来时，再做个商量。(正末改扮邦老上，云)适才我多买几杯酒，吃醉了。回家见母亲去咱。这山中委实的好快活也呵！(唱)【正宫】【端正好】路兜答，人寂寞，山势恶险峻嵯峨。俺不羡玉掌臣列鼎食重裀卧，只愿把猩猩血染头巾裹。【滚绣球】寻思来，那快活，这半月多遇几个滥官员经过，打动下些金银段匹绫罗。昨日共那几个，今日共这一火。从不曾离了侧坐，仰天的大笑呵呵。将那泼醅酒虢虢连糟咽，杀人剑蚩蚩带血磨。常则是烂醉无何。(二俫云)爹爹，饿杀我也。(洞宾云)姑姑，有甚么茶饭，与这小的些吃？(卜儿云)无甚么与他吃。(正末向前用手扳洞宾回看科，云)哎哟，吓杀我也，是人那是鬼？(正末唱)【倘秀才】不索你絮叨叨，则管里问他，则这个杀人的爷爷是我。(洞宾云)好个恶相也。(正末唱)你则管里缠我娘亲待怎么？(洞宾云)师父，我讨些茶饭与孩儿吃来。(正末唱)他怀里又没点点，与孩儿每讨餑餑。(末拿住男俫科，唱)我揪住这小子领窝。(洞宾救科)(正末怒云)你这厮无礼！(打洞宾科唱)【叨叨令】我一拳打的你牙关挫。(做丢男俫在涧科)(洞宾云)可怜见！(正末唱)这厮死尸骸也济得狼虫饿。(拖女俫科)(洞宾云)留下这小的者。(正末唱)至如将小妮子抬举的成人大，也则是害爹娘不争气的赔钱货。不摔杀要怎么也波哥，不摔杀要怎么也波哥？觑着你泼残生我手里难逃脱。(洞宾云)你是个出家人，怎生将我两个孩儿摔死了？我和你见官去。(正末唱)【倘秀才】我为贼盗呵杀人放火，不似你贪财呵披枷带锁。你得了斗来大黄金印一颗，为元帅、佐山河，倒大来显豁。(带云)吕岩，你贪财恋酒，误了军情。(唱)【滚绣球】你那罪过，怎过活，做的来实难结末，自揽下千丈风波。谁教你向界河，受财货，将咱大军折挫？似这等不义财贪得如何，道不的\"殷勤过日灾须少，侥幸成家祸必多\"，枉了张罗。(洞宾云)不好了，我不问那里逃命去来。(正末仗剑赶洞宾。躲科)(正末唱)【笑和尚】我我我没揣的猿臂绰，翰翰翰禁声的休回和，来来来宝剑似吹毛过。(洞宾云)我这性命谁救我来？(正末唱)休休休怎避躲，是是是决难活，呀呀呀脖项上钢刀剉。(做杀洞宾。倒科)(正末下改扮钟离)(卜儿下改扮王婆上)(洞宾醒科云)有杀人贼也！(做摸颈科)(正末唱)【叨叨令】我这里稳丕丕土坑上迷飇没腾的坐，那婆婆将粗剌陈米来喜收希和的播，那蹇驴儿柳阴下舒着足乞留恶滥的卧，那汉子去脖项上婆婆没索的摸。(洞宾云)一觉好睡也。(正末扳洞宾觑科，云)洞宾也(唱)你早则醒来了也么哥？(洞宾云)我这一觉睡了几时(正末云)十八年了。(洞宾云)可怎生一觉睡十八年？(正末唱)你早则醒来了也么哥，可正是窗前弹指时光过。(洞宾云)饭熟了未？(王婆云)还饶一把火儿。(洞宾云)直恁般一觉好睡也。(正末云)吕岩，我问你咱，你那岳父高太尉曾劝你么？(洞宾云)曾劝我来，教我休吃酒。(正末云)那里是高太尉，是贫道一化。你临行时老院公可曾劝你来？(洞宾云)他也曾劝我来。(正末云)那里是院公，也是贫道一化。你可曾见樵夫指路来么？(洞宾云)有个樵夫指与我道来。(正末云)那个樵夫也是贫道一化，怕你迷了正路。恰才杀你的壮士，也是贫道化来。这王婆和山中道姑，是骊山老母。这十八年间，酒色财气，你都见了也。(唱)【倘秀才】你早则省得浮世风灯石火，再休恋儿女神珠玉颗。咱人百岁光阴有几何，端的日月去、似撺梭。想你那受过的坎坷。【滚绣球】你梦儿里见了么，心儿里省得么？这一觉睡早经了二十年兵火，觉来也依旧存活。瓢古自放在灶窝，驴古自映着树科；睡朦胧无多一和，半霎儿改变了山河。兀的是黄粱未熟荣华尽，世态才知髩发皤。早则人事蹉跎。(云)吕岩，你省得了么？(洞宾云)师父，我弟子省了也。(正末诗云)汉朝得道一将军，故来尘世度凡人。十八年来一梦觉，点化唐朝吕洞宾。(唱)【煞尾】你正果正是修行果，你灾咎皆因我度脱。早则绝忧愁、没恼聒，行处行，坐处坐，闲处闲，陀处陀。屈着指，自数过，真神仙，是七座，添伊家，总八个。道与哥哥，非是风魔，这个爱吃酒的钟离便是我。(东华帝君领群仙上云)吕岩，你省悟了么？(洞宾云)弟子省了也。(东华云)你既省悟了，一梦中十八年，见了酒色财气，人我是非，贪嗔痴爱，风霜雨雪。前世面见分明，今日同归大道。位列仙班，赐号纯阳子。(诗云)你不是凡胎浊骨，迷本性人间受苦。正阳子点化超凡，又差下骊山老母。一梦中尽见荣枯，觉来时忽然省悟。则今日证果朝元，拜三清同归紫府。题目汉钟离度脱唐吕公正名邯郸道省悟黄粱梦"
  },
  {
    "title": "杂剧·西华山陈抟高卧",
    "author": "马致远",
    "dynasty": "元代",
    "content": "第一折(冲末扮赵大舍引净扮郑恩上，诗云)志量恢弘纳百川，邀游四海结英贤。夜来剑气冲牛斗，犹是男儿未遇年。自家赵玄郎是也。祖居洛阳夹马营人氏。父乃洪殷，为殿前点检指挥使。某生时异香三月不绝，人皆呼为香孩儿。某生来颇有奇志，幼年间略读诗书，兼持枪棒，逢场作戏，遇博争雄。每纵酒，路见不平，拔刀相助，颇生事端。因避难远游关之东西、河之南北，也结识了许多未遇的英雄。这个汉子乃是我义弟郑恩，表字子明。此人虽是性子恶劣，倒也有些慷慨粗直。某与他患难相同，功名共保。不知这运几时来到，我不免和兄弟向竹桥边寻一个卖卦先生买一卦，可不是好也！(问郑恩科，云)兄弟，我与你到竹桥边走一会何如？(郑恩云)哥哥待要上天，我就随着上天；哥哥待要探海，我就随着探海。任哥哥那里去，兄弟愿随鞭镫。(赵云)既然如此，我和你竹桥边去来。(下)(正末道扮陈抟上，诗云)术有神功道已仙，闲来卖卦竹桥边。吾徒不是贪财客，欲与人间结福缘。贫道姓陈名抟字图南的便是，能识阴阳妙理，兼通遁甲神书。因见五代间世路干戈，生民涂炭，朝梁暮晋，天下纷纷，隐居太华山中，以观时变。这几日于山顶上观见中原地分旺气非常，当有真命治世。贫道因下山到这汴梁竹桥边，开个卦肆指迷，看有甚人到来。(唱)【仙吕】【点绛唇】定知死生，指迷归正，皆神应。蓍插方瓶，香繻雷文鼎。【混江龙】开坛讲命，六爻搜尽鬼神惊。传圣人清高道业，指君子暗昧前程。袍袖拂开八卦图，掌中躔度一天星。也不论冠婚宅葬，也不论出入经营，但有那辨荣枯问吉凶，买卦的心尊敬，我也则全凭圣典，不顺人情。(赵同郑上，云)兀的那壁有个卖卦先生，咱且听他说些甚的。(正末唱)【油葫芦】古圣传留周易经，有几人能穷究的精？诵读如坐井，不能明。(带云)这易呵，(唱)伏羲以上无人定，仲尼之下无人省。俺下的数又真，传的课又灵。待要避凶趋吉知天命，试来帘下问君平。(赵云)兄弟，好个先生也！(郑恩云)哥哥怎见的？(赵云)中消数言之间，包罗古今上下，参透阴阳表里。(郑恩云)是好先生也！咱再听他说一会者。(正末唱)【天下乐】凭着八字从头断一生，叮咛、不教差半星。论旺气，相死囚，凭五行。似这般暗夺鬼神机，豫知天地情，堪教高士听。(赵云)这么一个先生，无有人识他。咱过去买卦去来。(与末相见科)(赵云)有劳先生，将我两人贱造看一看(正末作失惊科)(唱)【醉中天】我等你呵，似投吴文整；你寻我呵，似觅吕先生。教我空踏断草鞋双带鞓，你君臣每原来在这搭儿相随定。这五代史里胡厮杀，不曾住程，休则管埋名隐姓，却教谁救那苦恹恹天下生灵？(赵云)这是区区的八字，先生仔细看一看，莫要容情。(正末算科)(唱)【后庭花】这命干是丙丁戊己庚，乾元亨利贞。正是一字连珠格，三重坐禄星。你休道俺不着情，不应后我敢罚银十锭，未酬劳先早陪了几瓶。(赵云)先生向后推一推，看我流年大运如何？(正末唱)【金盏儿】到这戌字上呵，水形成火长生，避垂龙大小运今年并：后交的丙辰一运大峥嵘。日犯空亡为将相，时逢禄马作公卿。你是南方赤帝子，上应北极紫微星。(公)请二公到僻静酒肆中闲叙数句。(赵云)先生有请。(正末云)二公先行。(入肆作接驾科，云)早知陛下到来，只合远接；接待不着，勿令见罪。(赵扯末云)先生，休的呼皇道寡，倘有人知，反速罪戾。(正末云)贫道阅人多矣，平生未见此命，他日必为太平天子也。(唱)【后庭花】黄河一旦清，东方日已明。有兴处饮醁醑千钟醉，没人处倒山呼万岁声。贫道呵，索是失逢迎。遇着这开基真命，拚今朝醉不醒。(赵云)先生，实不相瞒，区区见五代之乱，天下涂炭极矣。常有拨乱反治之志，奈无寸土为阶。倘皇天不没此心，成的些小基业，不知天下形势何处为可守，何处为不可守？(正末云)陛下欲知兴龙之地，莫如汴梁。听贫道说来便见。(唱)【金盏儿】左关陕，右徐青，背怀孟，附襄荆；用兵的形势连着唐、邓，太行天险壮神京。江山埋旺气，草木助威灵。欲寻那四百年兴龙地，除是这八十里卧牛城。(郑恩云)兀那先生，你也与我算上一算。(正末唱)【醉中天】你是五霸诸侯命，一品大臣名，干打哄胡厮哝过了半生。(郑恩云)你说我是个五霸诸侯，我如何瞎了一目？(正末唱)注定你不带破多残病，命中有、愁甚眼睛？兀那明郎群星虽盛，怎如的孤月偏明！(赵云)请问先生高名大姓，何处仙居？今日之言，他年倘或应口，必须物色，以共富贵，不敢忘也。(正末云)贫道陈抟，隐居西华山中。不求人间富贵，无烦酬谢，但愿二公保重者。(唱)【金盏儿】投至我石枕上梦魂清，布袍底白云生。但睡呵，一年半载没干净，则看您朝台暮省干功名。我睡呵，黑甜甜倒身如酒醉，忽喽喽酣睡似雷鸣；谁理会的五更朝马动，三唱晓鸡声。【赚煞】治世圣人生，指日乾坤定。(赵云)天下果有平定之时，那时节拜请先生下山，共享太平之福。(正末唱)何须把山野陈抟拜请。(指郑科，唱)若久后休忘了这青眼相看旧弟兄，不索重酬劳卖卦先生。从今后罢刀兵，四海澄清，且放闲人看太平。我又不似出师的孔明、休官的陶令，则待学那钓鱼台下老严陵。(并下)第二折(外扮使臣引卒子捧砌末上，云)小官党继恩是也，乃太慰党进之子。今奉官里诏书，将着安车蒲轮、币帛玄纁，向西华山请那陈抟先生。此系王命，不可怠慢，须索走一遭去者。(下)(正末上，云)贫道自从汴梁竹桥边算了那两个君臣之命，归到山中，醒时炼药，醉时高眠，倒大快活清闲也呵。(唱)【南吕】【一枝花】我往常读书求进身，学剑随时混；文能匡社稷，武可定乾坤。豪气凌云，似莘野商伊尹，佐成汤救万民；扫荡了海内烽尘，早扶策沟中愁困。【梁州第七】从逢着那买卦的潜龙帝王，饶了个算命的开国功臣，便即时拂袖归山隐。全不管人间甲子，单则守洞里庚申。降伏尽婴儿姹女，将炼成丹汞黄银。思飘飘出世离群，乐陶陶礼圣参真。想他那乱扰扰红尘内争利的愚人，更和那闹攘攘黄阁上为官的贵人，争如这闲摇摇华山中得道的仙人。一身驾云，九垓八表神游尽，觑浮世暗中哂。坐看蟠桃几度春，岁月常新。【隔尾】则与这高山流水同风韵，抵多少野草闲花作近邻，满地白云扫不尽。你与我紧关上洞门，休放个客人，我待静倚蒲团自在盹。(末盹睡科，使臣上，云)这些时不觉来到华山，端的是好山也！则见云台观中一缕白云，上接丹霄，想必是那先生隐居的去处。我不免将金钟撞动，使那先生知道。(撞钟，末醒，接使臣科)(唱)【牧羊关】我恰才游仙阙，谒帝阍，惊的我跨黄鹤飞下天门。为甚的玉节忙持，金钟煞紧？又不是红窗明觉晓，布被暖和春。惊的那梦庄周蝶飞去，尚古自炊黄粱锅未滚。(相见科，使臣云)下官党继恩，奉官里敕旨，领着安车蒲轮、币帛玄纁，敬到仙山来请先下下山。圣人甚是怀念，望先生早些收拾行者。(正末云)贫道物外之人，无心名利，望天使回朝方便奏咱。(唱)【红芍药】开基创业圣明君，舜德尧仁；玉帛万国尽来尊，一统乾坤。眼见得灭狼烟、息战氛，早则是泽及黎民。又待要招贤纳士礼殷勤，币帛降玄纁。【菩萨梁州】特遣天臣，把贤良访问；当今至尊，重酬劳卖卦山人。虽然是前言不忘是君恩，争奈我烟霞不忆风雷信，琴鹤自有林泉分。想名利有时尽，乞的田园自在身，我怎肯再入红尘。【隔尾】俺只待下棋白日闲消困，高枕清风睡杀人。世事无由恼方寸，则除你个继恩使臣，方便向君王行奏得准。(使臣云)方今圣人在上，乾坤一统，万国来宾；山间林下，并无遗贤。况先生乃天子之故人，天下高士，自当归朝，以慰圣人之意。(正末唱)【牧羊关】既然海岳归明主，敢放巢由作外臣，怎望您吊千年高冢麒麟。谁待要老去攀龙，则不如闲来卧云。试看蓬莱寻药客，商岭采芝人；天下已归汉，山中犹避秦。【贺新郎】我往常鸡鸣舞剑学刘琨，看三卷天书，演八门五遁。我也曾遍游诸国占时运，则为卖卦处逢着圣君，以此的入山来专意修真。看猿鹤知导引，观山水爽精神，大都来性于远、习于近。则这黄冠野服一道士，伴着清风明月两闲人。(使臣云)久闻先生有黄白住世之术，不知仙教可使凡夫亦得闻乎？(正末云)神仙荒唐之事，此非将军所宜问也。(唱)【牧羊关】则你这一身拜将悬金印，万里封侯守玉门；现如今际明良千载风云，怎学的河上仙翁、关门令尹？可不道朝中随圣主，却甚的林下访闲人。既受了雨露九天恩，怎还想云霞三市隐？(使臣云)先生既如此说，何不仕于朝廷，为生民造福者？(正末唱)【哭皇天】酒醉汉难朝觐，睡魔王怎做的宰臣？穿着这紫罗袍似酒布袋，执着这白象笏似睡馄饨。若做官后每日价行眠立盹，休休休枉笑杀凌烟阁上人。有这般疏庸愚钝，孤陋寡闻？【乌夜啼】幸然法正天心顺，索甚我横枝儿治国安民？我则有住山缘，那里有为官分。乐道安贫，谁羡画戟朱门？丹砂好炼养闲身，黄金不铸封侯印。我其实戴不的幞头紧，穿不的朝衣坌。倒不如我这拂黄尘的布袍，洒浑酒的纶巾。(使臣云)天恩不可辜负，请先生就车即便行者。(正末云)既蒙天使到来，圣恩不敢违背，必须下山走一遭去也。(唱)【黄钟煞】也不索雕轮冉冉登程进，也不索骏马骎骎践路尘。既然是圣旨紧，请将军勿心困。尽教山列着屏，草展着茵，鹤看着家，云锁着门。只消的顺天风驾一片白云，煞强似你那宣使乘的紫藤兜轿稳。(同下)第三折(赵改扮驾引侍臣上，诗云)两手指摩新日月，一番整理旧乾坤。殿廷聚会风云气，华夏沾濡雨露恩。寡人宋太祖是也。数年之前，曾与汝南王兄弟在竹桥边买卦，遇见陈抟先生，被他拨开混沌乾坤，指出太平天子。寡人临御以来，好生想他。昨差使臣物色访问，喜的他不弃寡人而来，今在寅馆中，尚未朝见。寡人欲拟其官爵，然后召他入朝，他又百般不受。且先加他道号希夷先生，赐鹤氅金冠玉圭，待朝会间，那时再作计较。黄门官领旨，去寅宾馆请那先生来。(侍臣领旨科，下)(正末上，诗云)家舍久从方外地，布袍重惹陌头尘。道人原不求名利，名利何曾系道人？贫道陈抟，下的西岳华山，来到东京梁，见了尘世纷纷，浮生攘攘。想我此行实非本意也呵。(唱)【正宫】【端正好】下云台，来朝会，不听的华山里鹤唳猿啼。道人非为苍生起，只是报圣主招贤意。【滚绣球】俺便是那闲云自在飞，心情与世违。可又不贪名利，怎生来教天子闻知？是未发迹，卦铺里，那时节相识，曾算是他南面登基。(使臣上，云)陈先生恭喜，官里赐来衣冠道号，望阙谢恩。(正末拜谢科，唱)因此上将龙庭御宝皇宣诏，赐与我鹤氅金冠碧玉圭，道号希夷。(使臣云)先生在那隐居处，山野荒凉，得如俺这朝署中这般富贵吗？(正末唱)【倘秀才】俺那里草舍花栏药畦，石洞松窗竹几；您这里玉殿朱楼未为贵。您那人间千古事，俺只松下一盘棋，把富贵做浮云可比。(使臣云)官里一心等着先生，请先生早些入朝去者。兀的又有使命到也！(驾上，立住科)(正末唱)【滚绣球】不住的使命催，奉御逼；便教咱早趋朝内，只是野人般不知这远近高低。至禁帏，上凤池；近临宝砌，列鹓鸾帘卷班齐。玉阶前风摆龙影，金殿上风吹日月旗，天仗朝衣。(见驾打稽首科，唱)【倘秀才】无那舞蹈扬尘体例，只打个稽首权充拜礼。(驾云)故人别来无恙？今蒙不弃，喜慰平生，就在殿廷赐坐，好叙闲阔。(正末唱)愿陛下圣寿齐天万万岁。如今黄阁功臣少，白发故人稀，见贫道且自喜。(驾云)希夷先生，今日得见仙颜，寡人喜不自胜。愿侍同朝，以为臣民之望，不知先生意下如何？(正末云)贫道山野懒人，不愿为官。(唱)【叨叨令】向那华山中已觅终焉计，怎生都堂内才看旁州例。议公事枉损了元阳气，理朝纲怕搅了安眠睡。贫道做不的官也么哥，做不的官也么哥！不要紫罗袍，只乞黄绸被。(驾云)先生如何做不的官？(正末云)听贫道说来便见。(唱)【倘秀才】我但睡呵，十万根更筹转刻，七八瓮铜壶漏水，恨不的生扭死窗前报晓鸡。休想我惜花春早起，爱月夜眠迟，这般的道理。(驾云)先生若肯做官，寡人与先生选一个闲散衙门，除一个清要的官职。无案牍劳形，必不妨于政事。(正末云)贫道怎做得官也呵。(唱)【滚绣球】贫道呵，爱穿的蔀落衣，爱吃的藜藿食；睡时节幕天席地，黑喽喽鼻息如雷，二三年唤不起。若在那省部里，敢每日画不着卯历。有句话对圣主先提，贫道呵贪闲身外全无事，除睡人间总不知，空教人目占眼舒眉。(驾云)先生为己则是矣，但未知大人之道。大人以四海为家，万物一体，无我无人，勿固勿必，所谓君子周而不比。先生当扩其独乐之怀，普其兼善之量也，替寡人整理些朝纲，可不是好。(正末唱)【倘秀才】陛下道君子周而不比，贫道呵小人穷斯滥矣。俺须索志于道、依于仁、据于德，本待用贤退不肖，怎倒做举枉错诸直，更是不宜。(驾云)先生休要推辞。似这朝中为官，却不强如山中学道也？(正末云)这为官的好处，贫道也尽知了。(唱)【滚绣球】三千贯两千石，一品官二品职，只落的故纸上两行史记，无过是重茵卧列鼎而食。虽然道臣事君以忠，君使臣以礼，哎，这便是死无葬身之地，敢向那云阳市血染朝衣。(带云)贫道呵，(唱)本居林下绝名利，自不合刬下山来惹是非，不如归去来兮。(驾云)你说为官不好，可说那学仙的好处与朕听者。(正末唱)【倘秀才】道有个治家治国，索分个为人为己，不患人之不己知。石床绵被暖，瓦钵菜羹肥，是山人乐矣。【三煞】身安静宇蝉初蜕，梦绕南华蝶正飞。卧一榻清风，看一轮明月，盖一片白云，枕一块顽石。直睡的陵迁谷变，石烂松枯，斗转星移。长则是抱元守一，穷妙理造玄机。【二煞】鸡虫得失何须计，鹏鷃逍遥各自知。看蚁阵蜂衙，龙争虎斗，燕去鸿来，兔走乌飞。浮生似争穴聚蚁，光阴似过隙白驹，世人似舞瓮醯鸡。便搏得一阶半职，何足算，不堪提。(驾云)先生，你有甚么便宜处，也说来者。(正末唱)【煞尾】俺那里云间太华烟霞细，鼎内还丹日月迟；山上高眠梦寐稀，殿下朝元剑佩齐；玉阙仙阶我曾履，王母蟠桃我曾吃，欲醉不醉酒数杯，上天下天鹤一只；有客相逢问浮世，无事登临叹落辉；危坐谈玄讲《道德》，静室焚香诵《秋水》；滴露研朱点《周易》，散诞逍遥不拘系。赴召离山到朝里，央及陈抟受宣敕。送上都堂入八位，掌管台衡总百揆。御史台纲索省会，六部当该各详细；攘攘垓垓不伶俐，是是非非无尽期。好教我战战兢兢睡不美。(下)第四折(郑恩扮汝南王引色旦上，诗云)平生泼赖曾为盗，一运峥嵘却做官。使尽机谋常是饱，锦衣纨袴不知寒。自家郑恩，官封汝南王之职，便是某幼年间与今上圣人为八拜之交，患难相同，枪刀不避，不想今日也同享富贵。今奉官里之命，领着御酒十瓶，御膳一席，宫中美女十人，去寅宾馆待希夷先生。他如今尚未出朝，不免打发美女进去，安排供具。我且躲在一壁，待那先生来时，再作计较。您每好生在意者。(色旦云)理会的。(同下)(正末上，诗云)上林无兴看花开，春色何人送的来？处士不生巫峡梦，空烦云雨下阳台。贫道陈抟，早朝见上，蒙圣人念旧，待我甚是欢喜。但是我云水之身，山林之鸟，难在这尘凡之中也呵。(唱)【双调】【新水令】半生不识晓来霜，把五更寒打在老夫头上。笑他满朝朱紫贵，怎知我一枕黑甜乡。揭起那翠巍巍太华山光，这一幅绣帏帐。(色旦上，待直，云)妾等官里送来，与先生作传奉，愿奉枕席之欢。(正末唱)【驻马听】白酒樽旁，闲慰眼金钗十二行；误了我清风岭上，不翻身恶睡一千场。您则待泛桃花到处觅刘郎，我委实画蛾眉不会学张敞。没好酌量，出家儿怎受闲魔障。(色旦装醉戏末科，云)先生休拿那道人铁面皮，怎么脸上和刮霜的一般？俺每都是未放的官化，谁曾经这等折挫？望先生少要弃嫌。(正末云)你每靠后者，你怎知我出家人的道心？(唱)【步步娇】遮莫胡厮缠到晨钟撞，休想我一点狂心荡。(色旦云)你来，我与你有句话说。(正末唱)唤陈抟有甚勾当？命不快遭烽着这火醉婆娘，干误了我晚夕参圣一炉香，半夜里观乾象。(色旦云)俺与先生奉一杯酒咱。(正末云)俺道人每从来戒酒，不用他。(色旦云)我与先生奉一杯茶，先生试尝这茶味何如？(正末云)是好茶也。(唱)【沉醉东风】这茶呵采的是一旗半枪，来从五岭三湘。泛一瓯瑞雪香，生两腋松风响，润不得七碗枯肠。辜负一醉无忧老杜康，谁信您卢仝健忘。(云)您每各自安置，我待睡也。(做睡，色旦扯末科，云)俺每都陪先生，怎敢舍的先生孤孤忄西忄西、凄凄冷冷的。(正末唱)【搅筝琵】你好是轻薄相，我又不寂寞恨更长。干把那蝶梦惊回，多管葫芦提害痒。早则是卧破月昏黄，直睡到日出扶桑。慌忙，猛听得净鞭三下响，又待要颠倒衣裳。(郑恩上，云)好个没理会的先生。待我自家过去。(相见科，云)下官退朝较晚，乞恕探望来迟之罪。(正末云)多谢大王不忘旧故。(郑恩云)先生好神算也。当日竹桥边，先生曾许我是个五霸诸侯，今日果应其言。(正末唱)【雁儿落】曾道你官封一字王，位列斗厅相，那里是有官的我预知，也则是你没眼的天将降。(郑恩云)那宫女每好生歌舞，我奉劝先生一杯。(正末云)又教这个大王傒幸杀我也。(唱)【川拨棹】恰离高唐，躲巫娥一壁厢。客舍凄凉，仙梦悠扬；只想着邯郸道上，原来在佳人锦瑟旁。(色旦劝酒科)(正末唱)【七兄弟】这场厮央，不相当。你便有粉白黛绿装宫样，茜裙罗袜缕金裳，则我这铁卧单有甚风流况？(郑恩云)圣人有云：\"食、色，性也。\"好色之心，人皆有之。又云：\"吾未见好德如好色者。\"先生独非人乎？独无人情乎？(正末唱)【梅茶酒】你可也忒莽撞，则道你燮理阴阳，却惜玉怜香。撮合山错了眼光，就儿里我也仓皇。你休使着这智量，俺乐处是天堂。(云)贫道从来贪眼，我且盹睡片时，大王休怪。(做睡科)(郑恩与色旦背云)须索如此如此。(郑作关门科，云)我把这门儿来带上者。随时且作窗前月，付与梅花自主张。(下)(正末惊觉科，唱)【收江南】呀，你敢硬将咱送上云雨场，则待高烧银烛照红妆。出家儿心地本清凉，怎禁得直恁般闹攘！便是一千年不见，也不思量。【水仙子】我恰才神游八表放金光，礼拜三清朝玉皇。不争你拽双环呀的门关上，缠杀我也瞎大王，惊的那下三山鹤梦翱翔。俺只待丹鼎内降龙虎，谁教咱锦巢边宿凤凰，枉羞杀金殿鸳鸯。(云)只因我轻易下山，惹起这番勾当，倒惹那山灵见笑也。(唱)【太平令】现如今山鬼只打显象，野猿抢笔题墙。怕腐烂了芒鞋竹杖，尘没了蒲团纸帐。纵有那女娘、艳妆、洞房，早盹睡了都堂里宰相。(郑恩上，云)天已明了，我把这门来开者。呀！好个古忄敞先生，还在那壁披衣据床、秉景待旦哩。(正末云)大王，教你傒倖杀我也。(郑云)惭愧惭愧，我即奏官里，宫中盖一道观，使先生住持，封为一品真人。(正末唱)【离亭宴带歇指煞】把投林高鸟西风里放，也强如衔茶野兔深宫里养。你待要加官赐赏，教俺头顶紫金冠，手执碧玉简，身着白鹤氅。昔年旧草庵，今日新方丈。贫道呵，除睡外别无伎俩。本不是贪名利世间人，则一个乐琴书林下客，绝宠辱山中相。推开名利关，摘脱英雄网，高打起南山吊窗。常则是烟雨外种莲花，云台上看仙掌。(并下)题目识真主卞梁卖课念故知征贤敕佐正名寅宾馆天使遮留西华山陈抟高卧"
  },
  {
    "title": "杂剧·吕洞宾三醉岳阳楼",
    "author": "马致远",
    "dynasty": "元代",
    "content": "第一折(净扮酒保上，诗云)俺家酒儿清，一贯买两瓶。灌得肚儿胀，溺得膫儿疼。自家店小二是也。在这岳阳楼下开着一个酒店。但是南来北往经商客旅，做买做卖，都来这楼上饮酒。今日早晨间，我将这镟锅儿烧的热了，将酒望子挑起来。招过客，招过客！(正末扮吕洞宾提墨篮上，云)贫道姓吕名岩字洞宾，道号纯阳子。先为唐朝儒士，后遇钟离师父点化，得成仙道。贫道在蟠桃会上饮宴，忽见下方一道青气，上彻云霄，此下必有神仙出现。贫道视之，却在岳州岳阳郡。不免按落云头，扮作一个卖墨的先生，长街市上来往。君子，都来买贫道好墨也！(唱)【仙吕】【点绛唇】这墨光照文房，取烟在太华顶上仙人掌。更压着五李三张，入砚松风响。【混江龙】梭头琴样，助吟毫清彻看书窗。恰行过一区道院，几处斋堂。竹几暗添龙尾润，布袍常带麝脐香。早来到洞庭湖畔，百尺楼旁。(做上楼科，云)是好一座高楼也。(唱)端的是凭凌云汉，映带潇湘。俺这里蹑飞梯，凝望眼，离人间似有三千丈。则好高欢避暑，王粲思乡。(酒保云)我在这门首觑者，看有甚么人来。(正末唱)【油葫芦】俺只见十二栏干接上苍。(酒保云)招过客，招过客！(正末云)休叫，休叫。(酒保云)你怎生着我休叫？(正末唱)我则怕惊着玉皇，谁着你直侵北斗建糟坊。(酒保云)你看我这楼上有牌，牌上有字，上写着世间无此酒，天下有名楼。(正末唱)写道是岳阳楼形胜偏雄壮，更压着你洞庭春好酒新炊荡。(酒保云)老师父，你看这边景致。(正末唱)翠巍巍当着楚山。(酒保云)休道是楚山，连太山、华山都看见了。师父，你看这边景致。(正末唱)浪淘浪临着汉江。(酒保云)不要说汉江，连洞庭湖、鄱阳湖、青草湖都看见了。(正末云)正是鸡肥蟹壮之时。(唱)正菊花秋不醉倒陶元亮？(酒保云)师父，你来迟了，我这酒已卖尽，无了酒也。(正末云)你道是无酒呵，(唱)怎发付团脐蟹一包黄？(酒保云)这里有酒呵，把甚么与我做酒钱？(正末云)至如我无有钱呵。(唱)【天下乐】我则待当了一环绦醉一场。(酒保云)说便这等说，实是无了酒也。(正末云)你道无酒，你闻波。(唱)那里这般清甘滑辣香？(酒保云)酒有，只你醉了不好下楼去。(正末唱)但将老先生醉死不要你偿。(酒保云)师父，这楼上好凉快哩。(正末唱)我特来趁晚凉，趁晚凉入醉乡。(酒保云)老师父，天色将晚了。(正末云)还早哩。(唱)争知俺仙家日月长。(云)小二哥，你供养的是一尊甚么神道？(酒保云）这是初造酒的杜康。我供养着他，这酒客日日常满。(正末唱)【那吒令】我待和你唤上、那登真的伯阳，你觑当、更悬壶的长房，不强似你供养、那招财的杜康。(酒保云)师父，我买活鱼来做按酒。(正末唱)休更说钓锦鳞刍新酿，待邀留他过往经商。【鹊踏枝】自隋唐，数兴亡，料着这一片青旗，能有的几日秋光。对四面江山浩荡，怎消得我几行儿醉墨淋浪。(酒保云)师父，我这酒赛过琼浆玉液哩。(正末唱)【寄生草】说甚么琼花露，问甚么玉液浆。想鸾鹤只在秋江上，似鲸鲵吸尽银河浪，饮羊糕醉杀销金帐。这的是烧猪佛印待东坡，抵多少骑驴魏野逢潘阆。(酒保云)小人听得说，王弘送酒，刘伶荷锸，李白摸月，也不似先生这等贪杯。(正末唱)【幺篇】想那等尘俗辈，恰便似粪土墙。王弘探客在篱边望，李白扪月在江心丧，刘伶荷锸在坟头葬。我则待朗吟飞过洞庭湖，须不曾摇鞭误入平康巷。(云)小二哥，打二百长钱酒来。(酒保云)先交了钱，然后吃酒。(正末云)你也说的是，与你这一锭墨，便当二百文钱的酒。(酒保云)笑杀我也。量这一锭墨有甚么好处，那里便值二百文钱？(正末云)我这墨非同小可，便当二百文钱也不多哩。(唱)【后庭花】这墨瘦身躯无四两，你可便消磨他有几场。万事皆如此，(带云)酒保也，(唱)则你那浮生空自忙。他一片黑心肠，在这功名之上。(酒保云)我不要这墨，你则与我钱。(正末云)墨换酒，你也不要？(唱)敢糊涂了纸半张。(酒保云)他是个出家人，我那里不是积福处，留下这墨写帐，也有用处。罢罢，打二百文钱酒与他。老师父，酒便与你，自己吃不了，请几个道伴来吃。(正末云)小二哥，你也说的是。你看着，我请几个道伴来者。疾！你来，你来！(酒保云)在那里？(正末云)疾！你也来，你也来。(酒保云)你看这先生风了。(正末云)一个舞者，一个唱者，一个把盏者，直吃的尽醉方归。(酒保云)我说这先生风了，当真风了。把袍袖往东一拂，道你来，你来；往西一拂，道你也来，你也来。一个舞者，一个唱者，一个把盏者，都在那里？(正末云)可知你不见哩。(唱)【金盏儿】我这里据胡床，望三湘，有黄鹤对舞仙童唱。主人家宽洪海量，醉何妨。直吃的卷帘邀皓月，再谁想开宴出红妆。但得一尊留墨客，(带云)我困了也，(唱)我可是两处梦黄粱。(正末做睡科)(酒保云)如何？我说你吃不了二百钱的酒。我说你请几个道伴来吃，你不肯，兀的不醉了！他睡着了，可怎生是好？我这楼上妖精鬼魅极多，害了他性命，怎生是好？我索唤起他来。(做唤科)师父，你起来。这楼上妖精极多，鬼魅极广，枉害了你性命。(正末不醒科)(酒保云)他睡着了，叫他不醒，怎生是好？且下楼去，收了镟锅儿，落了这酒望子，上了这板闼，我再上楼去叫他去。可扑可扑。老师父，你不起来，妖精出来吃了你，不干我事。我自去也。(下)(外扮柳树精上，诗云)翠叶柔丝满树枝，根科荣茂正当时。为吾屡积阴功厚，上帝加吾排岸司。小圣乃岳阳楼下一株老柳树是也。我在此千百余年。又有杜康庙前一株白梅花在此作崇。我上楼巡绰一遭，可是为何？恐怕他伤害了人性命。今日天晚，须索上楼巡绰一遭。好奇怪，我往常间上这楼来，坦然而上，今日如何心中惧怯？既来，难道回去？须索上去。(做见科)呀！上仙在此，须索回避咱。(正末喝云)业畜，那里去？回来！(柳云)早知上仙在此，只合远接。接待不着，勿令见罪。(正末云)好可怜人也！(唱)【醉中天】我见他拄着条过头杖，恰便似老龙王。(柳云)早知上仙在此，合当参拜。(正末唱)你这般曲脊驼腰，来我跟前有甚勾当？(带云)我看你本相(唱)我这里斜倚定栏干望。(柳云)师父，望甚么？(正末云)你道我望甚么？(唱)原来是挂望子门前老杨。(柳云)小圣在此千百余年也。(正末云)噤声！(唱)你道是埋根千丈，你如今絮沾泥，则怕泄漏春光。(云)柳也，你有几般儿歹处哩。(柳云)师父，我有甚么歹处？(正末唱)【忆王孙】亚夫营里晚天凉，炀帝宫中春昼长。按舞罢楚台人断肠，你只为春忙。(柳云)再有甚么歹处？(正末唱)饿得那楚宫女腰肢一捻香。(云)兀那老柳，这岳阳楼上作崇的元来是你！(柳云)不干小圣事，是杜康庙前一株白梅花在此作崇。(正末云)待我看来。真是个杜康庙前一株白梅在此作崇。好好，兀那老柳，你跟我出家去罢。(柳云)师父，我去不得。(正末云)你为何去不得？(柳云)我根科茂盛，枝叶繁多，去不得。(正末云)他是土木形骸，到发如此之语。(唱)【金盏儿】我是个吕纯阳，度你个绿垂杨。你则管伴烟伴雨在溪桥上，舞东风飘荡弄轻狂。如今人早晨栽下树，到晚来要阴凉。则怕你滋生下些小业种，久已后干撇下你个老孤桩。(云)老柳，你跟我出家去来。(柳云)既领师父教训，情愿跟师父出家。但我土木形骸，未得人身，怎生成的仙道？(正末云)你也说的是。土木之物，未得人身，难成仙道。兀那老柳，你听着，你往下方岳阳楼下卖茶的郭家为男身，名为郭马儿；着那梅花精往贺家托生为女身，着你二人成其夫妇。三十年后，我再来度脱你。(做与墨篮科，云)你与我将着这物。(柳做头顶科，云)师父，我这般将着是么？(正末云)不是，再将者。(三科)(正末云)都不是，将来，将来。他是土木之物，未曾得人身，如何便能知道。你看者。(正末抱篮科，唱)【赚煞】似我这般抱定墨篮儿。(柳抱篮科，云)师父，这般将着可好么？(正末唱)兀的不才似一个人模样。(柳云)师父，你怎生识的小圣来。(正末唱)我底根儿把你来看生见长。(柳云)师父仙乡何处？(正末唱)我家住在白云缥缈乡。(柳云)那里幽静么？(正末唱)俺那里无乱蝉鸣聒噪斜阳。(柳云)徒弟去则去，则是舍不的这一派水也。(正末唱)量湖光，不大似半亩芳塘。(柳云)徒弟省了也。(正末唱)你险做了长亭系马桩。(柳云)敢问师父两句言语，合道不合道是怎么说？(正末云)你一句句问将来。(柳云)师父，合道是怎生？(正末唱)合道在章台路旁。(柳云)不合道可是怎生？(正末唱)不合道你则在灞陵桥上。(云)你若肯跟我出家，教你学取一个。(柳云)学取那一个？(正末唱)我着你学那吕岩前松柏耐风霜。(同下)第二折(柳改扮郭马儿引旦儿上。诗云)龙团凤饼不寻常，百草前头早占芳。采处未消顶峰雪，烹时犹带建溪香。自家郭马儿是也。这是我浑家贺腊梅。在这岳阳楼下开着一座茶坊，但是南来北往经商客旅，都来我这茶坊中吃茶。我听得老的曾说来，三十年前，这岳阳楼上卖酒，如今轮着俺这一辈卖茶。俺两口儿自成夫妇，已经数载，寸男尺女皆无。但是那过往的人剩下的残茶，我都吃了他的。可是为何？这个唤作偷阴功积福力，但生得一男半女，也不绝了郭氏门中香火。今日开开茶坊，我烧的镟锅儿热了。我昨日多饮了几杯，今日有些害酒。大嫂，茶客也未来哩，我且在这客子里歇一歇，若有茶客来时，着我知道。(旦儿云)理会的。(郭马睡科)(正末上，云)徐神翁，你与我缆住小舟，我度脱了郭马儿，咱两个同舟而归。贫道当初在这岳阳楼下度了一株柳树，因他是土木之物，不得成道，教他托生为人。如今岳阳楼下卖茶郭马儿便是。又着白梅花精托生在贺家为女，他两个配为夫妇，可又早三十年矣。过往君子吃剩的残茶，此人便吃了。虽然如此，争奈浊骨凡胎，无人点化。常言道：玉不琢不成器，人不磨不成道。休道是他，至如吕岩，当初是个白衣秀士，未遇书生，上朝求官，在那邯郸道王化店遇着钟离师父，再三点化，才得成仙了道。假如遇不着钟离师父呵。(唱)【南吕】【一枝花】犹兀自骑着个大肚驴，吃几顿黄粱饭。则今日有缘游阆苑，可正是无梦到邯郸。(云)有人说道，你这等醉生梦死的，那神仙大道却怎生得来？(唱)休笑我行步艰难，无症候装些残患。如今便岳阳楼来了两番，空听的骇浪惊涛，(带云)呆汉子，(唱)洗不净愚眉肉眼。(云)我这般东倒西歪，前合后偃的。(唱)【梁州第七】我为甚不带酒佯推醉里？(带云)人问先生尘世如何？(唱)我可甚点头来会尽人间。休笑我形骸土木腌臜扮，强如紫绶，胜似白襕。袖藏着宝剑，腹隐着金丹，消磨尽绿鬓朱颜，恰离了云幌星坛。(带云)世俗人休笑俺神仙无定也。(唱)早来到绿依依采灵芝徐福蓬莱，恰行过高耸耸卧仙台陈抟华山，又过了勃腾腾来紫气老子函关，把船弯、此间，正江楼茶罢人初散。你这郭上灶吃人赞，则俺乞化先生左右难，来寻你下塌陈蕃。(正末寻郭科，云)这个阁子里无有，这个阁子里也无有。(做见科，云)这厮在这里。马儿也，如今桃花放彻，柳眼未开。(打郭科)(郭惊云)倒吓我一跳，早是不曾打着我的耳朵。(正末云)打了你耳朵，不曾伤了你六阳魁首。马儿，你看波。(郭云)你着我看甚么？(正末云)兀的不是乌江岸。(郭云)乌江岸在那里？(正末云)兀的不是华容路。(郭云)华容路在那里？(正末哭笑科)(郭云)这师父风僧狂道，着我看兀的不是乌江岸，兀的不是华容路，哭了又笑，笑了又哭，正是个风魔的哩。(正末云)古人英雄，今安在哉？华容路这壁是曹操遗迹，乌江岸那壁是霸王故址。曹操奸雄，夜眠圆枕，日饮鸩酒三分；霸王有喑哑叱咤之勇，举鼎拔山之力，今安在哉？(唱)【贺新郎】你看那龙争虎斗旧江山。(郭云)你笑甚么？(正末唱)我笑那曹操奸雄。(郭云)你哭甚么？(正末唱)我哭呵，哀哉霸王好汉。(郭云)老师父，你怎么哭了又笑，笑了又哭？(正末唱)为兴亡笑罢还悲叹，不觉的斜阳又晚。咱想这百年人则在这捻指中间。(郭云)不争老师父在楼上玩赏，可不搅了我茶客。(正末唱)空听得楼前茶客闹，争似江上野鸥闲。百年人光景皆虚幻。(正末看科)(郭云)我也学你看一看。(正末唱)我觑你一株金线柳，犹兀自闲凭着十二玉栏干。(郭云)老师父，你来我这里有甚勾当？(正末云)我来问你化一盏茶吃。(郭云)化一盏茶吃，你可是甜言美语的出家人。那里不是积福处！大嫂，造一个茶来与师父吃。(正末云)我不这般吃。你则依着我，丁字不圆，八字不正，深深的打个稽首：\"上告我师，吃个甚茶？\"我便说与你茶名。(郭云)你看么，我见他是出家人，则这般与他个茶吃，他又这般饶舌。也罢，依着他，左右茶客未来哩。他又风，我又九伯，俺大家耍一会。我依着他，丁字不圆，八字不正，深深的打个稽首：\"上告我师，吃个甚茶？\"(正末云)我吃个木瓜。(郭云)哎哟，好大口也，吊了下巴！我说道你吃个甚茶，说道我吃个木瓜。(正末云)郭马儿，你学谁哩？(郭云)我学你哩。(正末云)但学的我尽够了也。(郭云)学你腌臜头一世。罢罢，大嫂造个木瓜来。(正末吃茶科)(郭云)将盏儿来。(正末云)我不与你盏儿。(郭云)怎生不与我盏儿？(正末云)你则依着我，丁字不圆，八字不正，深深的打个稽首：\"上告我师，茶味如何？\"我便与你盏儿。(郭云)罢罢，我便依着你，这些不必说了。师父稽首，茶味如何？(正末云)这茶敢不好。(郭云)好波，你与我贴招牌哩。(正末云)罚一个。(郭云)怎生罚一个？(正末云)依旧的问将来。(郭云)我依着你，依旧打个稽首，师父要吃个甚茶？(正末云)我吃个酥佥。(郭云)好紧唇也。我说道师父吃个甚茶？他说道吃个酥佥。头一盏吃了个木瓜，第二盏吃了个酥佥。这师父从来一口大一口小。(正末云)郭马儿，我是一口大一口小。(郭云)一口大一口小，不是个吕字？旁边再一个口，我这茶绝品高茶。罢罢，大嫂，造个酥佥来与师父吃。(正末接茶科，云)郭马儿，你这茶里面无有真酥。(郭云)无有真酥，都是甚么？(正末云)都是羊脂。(郭云)羊脂昨日浇了烛子，那里得羊脂来？(正末云)插上你呵，多少羊脂哩。(郭云)恁怎么样说，我是柳树了。(正末吃茶科)(郭云)将盏儿来。(正末云)我不与你盏儿，依旧的问将来。(郭云)我依着你。师父，茶味如何？(正末云)这茶敢又不好。(郭云)可早两遭儿。(正末云)再罚一个，你依旧问将来。(郭云)就依你。问师父要吃个甚茶？(正末云)我吃个杏汤。(郭云)这师父倒会吃，头一盏儿吃了个木瓜，第二盏吃了个酥佥，第三盏吃个杏汤，再着上些干粮，倒饱了半日。(正末云)马儿，你若不是我呵，是做了干梁也。(郭云)看将起来，我是块木头。罢罢，大嫂，造个杏汤来与师父吃。(旦儿云)杏汤便有，无有板儿也。(郭云)师父，杏汤便有，无有板儿也。(正末云)你说杏汤便有，无了板儿。三十年前解开你，都是板儿。(郭云)师父，我怎当的你这一句那一句。大嫂，造一个杏汤来。(正末吃茶科)(郭云)将盏儿来。(正末云)我不与你盏儿，依旧的问将来。(郭云)我依着你。师父，茶味如何？(正末云)郭马儿，你这茶……(郭云)敢又不好？(正末云)你怎生搀了我的？(郭云)我学你道哩。(正末云)则要你学我道哩。(郭口忝茶盏科)(正末云)郭马儿，我见你两次三番口忝。(郭云)口忝甚么？(正末云)口忝我这茶盏底，是何缘故？(郭云)师父，你不知。我与浑家贺腊梅自做夫妻，数载有余，寸男尺女俱无。但是南来北往经商客旅，做买做卖，都来我这楼上吃茶，剩下残茶，我都吃了。却是为何？这是偷阴功积福德，但得一男半女，也绝不了郭氏门中香火。(正末云)原来如此。我着你大积些阴功，如何？(郭云)恁的呵，更好。(正末云)将盏儿来。郭马儿，你吃了我吐的残茶，教你有子嗣。(正末吐科)(郭做意不吃科)(背云)看了他那嘴脸，我吃他吐的茶，就绝户了也成不的。我哄他一哄，看他说甚么。师父，你肯吃我的剩饭，我便吃你的残茶。(正末云)将你那剩饭来。(唱)【梧桐树】你道是两碗通轻汗，独不闻一粒度三关。管甚么锟饨皮馒头馅和和剩饭，总是个有酒食先生馔。(正末又吐科)(郭云)可碜杀我也！(正末云)你吃了我的残茶，我便吃你的剩饭。(郭云)我和你说，我也不吃你残茶，也不要你吃我的剩饭。你披着半片羊皮，乞儿模样好嘴脸。(正末唱)【隔尾】你休道这乞儿披定羊皮懒，你会首休猜做大卧单。(云)马儿，你吃了三盏茶，无一盏真的。(郭云)怎生无有一盏真的？(正末唱)我吐与你木瓜里枣、酥佥里脂、杏汤里瓣。(云)马儿，你吃了者。(郭云)吃不得。只恁般左难、右难。(云)马儿，吃了者。(郭云)其实吃不得。(正末云)你不吃，接了盏者。(正末哄科，云)打碎了盏儿也。(郭云)倒吓我一惊。(正末唱)我看你怎发付松风兔毛盏。(带云)马儿，你看我吐的不小可也。(唱)【牧羊关】这吐也无那竹叶云涛泛，也无那石铛雪浪翻。这吐呵但开口满帘香散，更压着仙酒延年，更压着蟠桃般驻颜。也不索采蒙顶山头雪，也不索茶点鹧鸪斑。比尔你吸引扬子江心水，(带云)马儿也，(唱)可强似汤生螃蟹眼。(云)马儿吃了者。(郭云)吃不得。(正末云)贺腊梅，你吃了者。(旦儿吃科，云)稽首，弟子省了也。(正末云)你怕不省也，郭马儿还不省哩。将盏儿来。(正末抹盏底残茶与郭科)(郭云)好东西也，吃下去醍醐灌顶，甘露洒心，好东西也。师父，才抹到我口里，是甚么东西？(正末云)我恰才抹到你口里的，可是那残茶。(郭云)在那里？再与我些吃。(正末云)都无了。(郭云)往那里去了？(正末云)贺腊梅吃了也。(郭云)他吃了可怎么说？(正末云)他吃了先得了道也。(郭云)我呢？(正末云)你还在道旁边哩。(郭云)看起来我是柳树。(正末云)谁说你是榆树来。(郭云)我吃了你这残茶怎么说？俺浑家吃了你这残茶怎么说？(正末云)你吃了我这残茶，你是我的道伴；你浑家吃了我这残茶，他是我的仙友。(郭云)且住者。我吃了他的残茶，我是他道伴；俺浑家吃了他的残茶，倒和他为仙友。道伴也罢，这仙友可难为。看起来俺老婆养着你哩！(做怒打正末科)(正末唱)【红芍药】把一片岁寒心烧做了火炎山，哎，你弟子好是凶顽。(郭扯袍科)(正末唱)把一领布袍襟扯住不容还，碎纷纷直似灵幡。(郭打科)(正末唱)打的我比春牛少片板，总是我不合劝修行吐尽心肝。(云)郭马儿，你休恼了我也。(郭云)恼了你，可怎么的我？(正末唱)把岳阳楼翻做鬼门关，休只管卖弄拳儇。(郭打科)(正末唱)【菩萨梁州】打的我死狗儿弯足全，青泥也腐烂，头披也髻散。呀，葫芦里瀽了些灵丹。(郭云)甚么灵丹，都是些羊屎弹子。(正末唱)扭回头遥望北邙山。(郭云)正是个风僧狂道。(正末唱)知他是你痴呆、我是风魔汉？(郭云)大嫂，炉中添上些炭。(旦儿云)理会的。(正末唱)炉中有火休添炭，大都来有几年限。打、打、打先生不动弹，更怕甚圣手遮拦。(末做架住起身科，云)郭马儿，跟我出家去来。(郭云)这师父打不改的。(正末唱)【哭皇天】我着你早寻个香火新公案，煞强似久堕风尘大道间。只为你瘦伶仃无人盼，才长大便争攀。若不是我把长条自挽，则你在洞庭湖上，扬子江边，受了些风吹日炙，雪压霜欺，险些儿做了这岳阳楼、岳阳楼酒望竿。(郭云)我就跟你出家去，有甚么好处？(正末唱)我着你逍遥散诞，你自待偎慵惰懒。【乌夜啼】愁甚么楚王宫陶令宅隋堤岸，我已安排下玉砌雕阑。则要你早回头静坐把功程办，参透玄关，勘破尘环。待学他严子陵隐在钓鱼滩，管甚么张子房烧了连云栈。竞利名，为官宦；都只为半张字纸，却做了一枕槐安。【三煞】想人能克己身无患，事不欺心睡自安，便百年能得几时闲？去向那石火光中，急措手如何迭办？你何不早回看，直到落日桑榆暮景残，方才道倦鸟知还。【二煞】争如我盖间茅屋临幽涧，披片麻衣坐法坛。倒也躲是非忘宠辱无牵绊，不强似你在人我场中，把个茶博士终朝淘渲。(做笑科，云)郭马儿，你及早省悟，也是迟了。(唱)我笑你忒愚顽，枉了我度你亲身三两番，还不省也天上人间。(云)郭马儿，跟我出家去来。(郭云)我跟你出家去，你那里有甚么道伴？(正末云)你若肯出家，我着你看两个道伴。(郭云)那两个道伴？(正末唱)【黄钟尾】我着你看蓝采和舞春风六扇云阳板。(郭云)那一个呢？(正末唱)我着你看韩湘子开冬雪双茎锦牡丹。疾回头莫怠慢。(郭云)师父，我送你下楼去。(正末唱)下江楼近水湾。(云)呀，徐神翁等不的我，先去了也。(郭云)在那里？(正末唱)你与我撑开船，挂起帆。(云)郭马儿，上船来。(郭云)你先上船。(正末云)我先上船。(郭推正末科，云)推他娘在这水里。(正末云)呀，这厮险些儿不闪我在水里！(唱)行至蓬莱宫方丈山，俺那伙送行人世不曾西出阳关，早则不凝望渭城和泪眼。(下)(郭云)那师父去了也。今日茶也不曾卖的，被他打搅了一日。天色已晚了，收拾了镟锅儿，闭了茶肆。大嫂，咱还家中去来。(下)楔子(郭马上，云)自家郭马儿。自从见了那个师父，但合眼便见他道：郭马儿跟我出家去来。我可怎生出的家？我如今不卖茶了，在这岳阳楼下卖酒。我今日打点些按酒去。我不往前街去，怕撞着那师父，我往这后街里去。(正末冲上，云)郭马儿，你往那里去？(郭云)我躲他，正撞在怀里。师父，我如今不卖茶了，在岳阳楼下卖酒。请师父吃三钟。(正末云)你请我吃三钟，我在你这楼上醉了两醉也。你再请我吃一醉？(做行科)(郭云)上的这楼来。师父，你吃一碗。(正末云)你也吃一碗。(郭云)师父，你再吃一碗。(正末云)你也再吃一碗。(郭云)师父，你再吃一碗。(正末云)你送我下楼去。(郭云)我送师父下楼去。(正末云)郭马儿，跟我出家去来。(郭云)我怎生出的家？我若跟你出家，可把我媳妇发付在那里？(正末云)你杀了你媳妇者。(郭云)杀了我媳妇，可着谁偿命？(正末云)敢是你偿命。(郭云)可知哩。我便要杀俺媳妇，可也无兵刃。(正末云)兀的不是一口剑。(郭云)师父，是一口好剑。(正末唱)【仙吕】【赏花时】这剑曾伴我三十年来海上游，夜夜光芒射斗牛。(云)郭马儿，我与你这一口剑，要些回答的礼物。(郭云)可要甚么回奉的礼物？(正末唱)要一颗血沥沥妇人头。(郭云)好容易也。(正末唱)为你这墙花路柳，(带云)若不是恁两个呵，(唱)谁肯三醉岳阳楼。(下)(郭云)这师父正是风僧狂道，好没生与我一口剑，教我杀了俺媳妇儿。我可怎生舍的？这一口剑拿到家中切菜，也有用处。今日又被他歪死缠，不曾卖的酒，且回家中去来。(下)第三折(郭马儿上，云)自从那师父与了我一口剑，拿到家中，三更前后，不知甚么人把我媳妇杀了。剑上写着四句诗道：\"朝游北海暮苍梧，袖里青蛇胆气粗。三醉岳阳人不识，朗吟飞过洞庭湖。\"后面写着\"洞宾作。\"我如今先告知社长，然后见官去也未迟哩。可早来到社长门首。我试唤他一声：社长在家么？(丑扮社长上，云)谁叫门哩？我开开这门看。(见科)(郭云)社长拜揖了。昨日有个不知姓名的胡先生，与了我一口剑，着我拿到家里。三更前后，不知甚么人把俺媳妇杀了。剑上写着四句诗道：\"朝游北海暮苍梧，袖里青蛇胆气粗。三醉岳阳人不识，朗吟飞过洞庭湖。\"后面写着\"洞宾作\"。(社长云)你媳妇杀了么？(郭云)杀了。(社长云)杀了罢，干我膫儿事？(郭云)你是当坊社长，不和你说和谁说？(社长云)马儿，我和你说，\"洞宾作\"，想必是洞中一块宾铁拿来打成这口剑，则怕是这个杀了你媳妇儿。(郭云)不是。(社长云)既然不是，依着你怎么说？(郭云)我如今和你告官去，讨一纸勾头文书，长街市上寻那个道人去。但有人念这四句诗的，便是他杀了俺媳妇儿。(社长云)这也说的是。(郭诗云)我如今先去找寻他，慢慢的告请官差捕。(社长诗云)便纵然寻着胡先生，也当不得你这丑媳妇。(同下)(正末愚鼓简子上)(词云)披蓑衣，戴箬笠，怕寻道伴；半简子，挟愚鼓，闲看中原。打一回，歇一回，清人耳目；念一回，唱一回，润俺喉咽。穿茶房，入酒肆，牢拴意马；践红尘，登紫陌，系住心猿。跨彩鸾，先飞到，西天西里；驾青牛，后走到，东海东边。灵芝草，长生草，二三万岁；娑罗树，扶桑树，八九千年。白玉楼，黄金殿，烟霞霭霭；紫微宫，青霄阁，环珮翩翩。鹦鹉杯，凤凰杯，满斟玉液；狮子炉，狻猊炉，香喷龙涎。吹的吹，唱的唱，仙童拍手；弹的弹，舞的舞，刘衮当先。做厮儿，做女儿，水煎水燎；或鸡儿，或鹅儿，酱炒油煎。来时节，刚才得，安眉带眼；去时节，只落得，赤手空拳。劝贤者，劝愚者，早归大道；使老的，使小的，共结良缘。人身上，明放着，四百四病；我心头，暗藏着，三十三天。风不着，雨不着，岂知寒署；东不管，西不管，便是神仙。船到江心牢把柁，箭安弦上慢张弓。今生不与人方便，念尽弥陀总是空。(唱)【正宫】【端正好】我劝你世间人，休争气，及早的归去来兮。可乾坤做一床黄绸被，单搦着陈抟睡。【滚绣球】我穿着领布懒衣，不吃烟火食。淡则淡淡中有味，又不是坐崖头打当牙椎。人问我姓甚的，住那里，要寻我煞是容易：酒排沙紧对着钟离。怕你虎狼丛吃闪呆獐般看，是非海淹着死马儿医。树倒风吹。(郭同社长，云)兀的不是那道人来了！听他念甚的。(正末云)朝游北海暮苍梧，袖里青蛇胆气粗。三醉岳阳人不识，朗吟飞过洞庭湖。(郭云)好也，可是你杀了我媳妇，你逃走到那里去！(做扯末科)(正末唱)【倘秀才】你在当街上把师父扯曳，这是我劝弟子修行的气力。(郭打科，云)我打你个弟子孩儿！(正末云)你打不的。(唱)打、打、打今世饶人不是痴，天生下、这顽皮，壮吃。(正末顿脱郭手科)(唱)【滚绣球】好生地放了者，我为甚不惹你？赤紧的简子唤作惜气，但行处愚鼓相随。愚是不省的，鼓是没眼的。柳呵今日蕝葱般人脆，一口气不回来，教你落絮沾泥。则俺那洞中有客鹤来早，抵多少秋后无霜叶落迟，看那个便宜。(云)郭马儿，你当街截住我是怎的？(郭云)你因何杀了我媳妇儿？我如今撞见你，有甚话说。(正末唱)【叨叨令】则为这泼家私满镜里月髭鬘，熬煎得铁汤瓶一肚皮长吁气。一头把老先生推在荒郊内，哎，你个浪婆娘又搂着别人睡。不杀了要怎么也波哥，不杀了要怎么也波哥？争如我梦周公高卧在三竿日。(郭云)你赖不过，我今告着你哩。(正末云)你凭甚么勾我？(郭云)我凭勾头文书勾你。(正末云)你文书那里？(郭出文书科)(正末云)你念听。(郭念云)奉州官台旨，即勾唤杀人贼一名胡道人。是你不是你？(正末云)将来我看。(做换文书科，云)疾！你再读，看是谁就拿谁。(郭云)是。读，看是谁就拿谁。(念科云)奉州官台旨，即勾唤杀人贼一名郭马儿。(惊科)这上面可怎么写着我？(正末唱)【倘秀才】我不信那官人敢断谁，则为你愚不省将勾头来吊你，正是俺自有心猿百字碑。哎，村物事，泼东西，怎到得那里？【滚绣球】俺那里白云自在飞，仙鹤出入随。俺那里洞门不闭。(郭云)师父，则怕那里有俺媳妇么？(正末唱)你可也再休题家有贤妻。(郭云)师父，这里是那里？(正末云)马儿，你看波。(唱)这壁银河织女机，那壁洞中玉女扉，怎发付你那酒色财气。则你那送行人何曾道展眼舒眉，你是个红尘道上千年柳，你觑波白玉堂前一树梅。(旦儿上)(郭见科，云)兀的不是我浑家贺腊梅哩！(正末云)疾！(旦下)(郭云)师父，俺媳妇那里去了？才在这里，怎生不见了！(正末唱)怎知这就里玄机。(郭云)我也道花枝般好媳妇被你杀了不成？快教他出来，还了我罢。(正末唱)【伴读书】你道是花枝儿媳妇天然美，又道是笋条儿一对青年纪；端的谁遣来两个成匹配，到今日又谁拆散你这芳连理？可怎生不解其中意，还认作儿女夫妻！(郭云)你藏了我媳妇儿，我便肯干罢？社长，你也帮我一帮，扭他见官去来。(社长云)勾头文书原着我协同着你拿这胡道人，我帮你，我帮你。(正末唱)【笑和尚】我、我、我要你媳妇儿做甚的，你、你、你扭住我欲何为？敢、敢、敢挟着这一纸文书的势，看、看、看你媳妇儿在那里；有、有、有谁是个杀人贼，来、来、来咱和你去当官对。(郭云)社长，适才我那媳妇你也看见的，到官去你与我做个质证。(社长云)你不要等他唱曲，只拿他到官司里去。(正末唱)【煞尾】再休想一枝逗漏春消息，则要你三岛追随路不迷。拜辞了潇湘洞庭水，同去蟠桃赴仙会。酒泛天浆滋味美，乐奏云璈音调奇。绛树青琴左右立，都是玉骨冰肌世无比。我劝你这片凡心早收拾，莫为娇妻苦萦系。(郭云)你拐了我媳妇儿，更待干罢！社长，你帮我拖他到官去，好歹要还我媳妇来。(正末云)这呆汉昏迷不省，枉了我三遭儿也。(唱)似这等呆脑呆头劝不回，呸，可不干赚了我奔走红尘九千里。(做顿袖脱科)(下)(郭云)好两个后生，拿一个先生被他溜了。我不问那里赶上去。(社长云)这里有两条路，你往这头，我往那头，两路抄将来，不怕他会飞上天去。(郭云)说的是。赶赶赶！(同下)第四折(正末打愚鼓简子上，云)罗浮道士谁同流，草衣木食轻王侯。世间甲子管不得，壶里乾坤只自由。数着残棋江月晓，一声长啸海门秋。饮余回首话归路，笑指白云天际头。(郭马儿冲上拿科，云)拿住！我如今再不等你溜了，和你见官去来。(正末唱)【双调】【新水令】则这杀人贼须是你护身符，教你做神仙悟也不悟。你看承我做酒布袋，请看这药葫芦；不是村夫，还有三卷天书。(郭云)甚么天书，敢是化缘的疏头。(正末唱)你休猜做化缘疏。(郭扯末云)告官去来。(正末唱)【驻马听】你将我袍袖揪捽，误了你龙麝香茶和露煮；将我环绦扯住，怎教凤城春色典琴沽。建溪别馆觅钱簏，蓬莱仙岛休家去。(郭云)你杀了人，往那里去？(正末唱)我若是见人债负，俺那里白云满地无寻处。(郭云)我的媳妇儿，你送的那里去了？(正末云)不是你的媳妇。(郭云)倒是你的媳妇？(正末唱)【沉醉东风】是我绾角儿缩缘伴侣，垂髫时儿女妻夫。是我的媳妇儿？泼男女，尚古自参不透野花村务。(郭云)你是个出家人，如何要老婆？(正末唱)道士须当配道姑。(带云)呆汉！(唱)则俺两口儿先生姓吕。(郭云)你不要强，和你告官去来。(正末唱)【七兄弟】由你到大处、告去，只拣爱的做。你道是\"踏破铁鞋无觅处，算来全不费工夫\"，可干吃了半碗腌臜吐。【梅花酒】想您个匹夫，不识贤愚。蠢蠢之物，落落之徒，休猜俺做左道术。俺自拿着捩鼻木，您拽着我布道服；俺急切里要回去，您当街里缠师父。俺为甚的不言语，您心下儿自踌躇。【收江南】俺则待朗吟飞过洞庭湖，您在茶坊中说甚蜜和酥。(外扮孤一行上，云)甚么人乱嚷，与我拿过来者！(正末唱)扇圈般一部落腮胡，更狠似道录，马头前不慌杀了贺仙姑。(郭云)这个道人杀了我的媳妇，大人与我做主咱！(孤云)兀那道人，清平世界，浪荡乾坤，你怎敢杀人！(正末云)郭马儿告我杀了他媳妇儿，他媳妇贺腊梅见在，不曾死。(孤云)贺腊梅在那里？叫来我看。(正末云)现在此处。疾！(旦儿上，云)师父，唤你徒弟那厢使用？(正末云)这不是他媳妇儿！(孤云)郭马儿，你告道人杀了你媳妇儿，如今你媳妇现在，做的个告人徒自己徒。左右，推出去杀坏了者。(孤一行下)(郭云)可怎了也？(正末云)郭马儿？你告着我杀了你媳妇儿，如今你媳妇现在，做了个诬告人死罪，自己反坐。如今要杀坏你，要我救你不救？(郭云)可知要救我哩。(外扮钟离引众仙上，云)郭马儿，你认的我么？(郭云)怎生官人也不见了？祗侯也不见了？都是一伙先生。敢是我错走在五龙坛里来了。(正末云)郭马儿，你认的这众仙么？(郭云)这位做官的胡子是谁？(正末唱)【水仙子】这一个是汉钟离现掌着群仙箓。(郭云)这位拿着拐儿的不是皂隶？(正末唱)这一个是铁拐李发乱梳，(郭云)兀那位着绿襕袍的不是令史哩？(正末唱)这一个是蓝采和板撒云阳木。(郭云)这老儿是谁？(正末唱)这一个是张果老赵州桥倒骑驴，(郭云)这位背葫芦的是谁？(正末唱)这一个是徐神翁身背着葫芦。(郭云)这位携花蓝的是谁？(正末唱)这一个是韩湘子韩愈的亲侄。(郭云)这位穿红的是谁？(正末唱)这一个是曹国舅宋朝的眷属。(郭云)敢问师父你可是谁？(正末云)贫道姓吕名岩字洞宾，道号纯阳子。(唱)则我是吕纯阳爱打的简子愚鼓。(郭云)是了！三十年前我是岳阳楼下老柳树，俺浑家贺腊梅就是杜康庙前白梅树。后来托生下方，配为夫妇，直待师父三度点化，才归正道。稽首，我弟子早省悟了也。(钟离云)你二人既得省悟，听吾指示。(词云)你本是人间土木之物，差洞宾将你引度。今日个行满功成，跨苍鸾同登仙路。(郭、旦拜谢科)(正末唱)【收尾】则我向岳阳楼来往经三度，指引你双归紫府。方才识仙家的日月长，再不受人间的斧斤苦。题目郭上灶双赴灵虚殿正名吕洞宾三醉岳阳楼"
  },
  {
    "title": "杂剧·半夜雷轰荐福碑",
    "author": "马致远",
    "dynasty": "元代",
    "content": "第一折(冲末扮范仲淹同外扮宋公序上，诗云)龙楼凤阁九重城，新筑沙堤宰相行。我贵我荣君莫羡，十年前是一书生。老夫姓范名仲淹字希文，累蒙擢用，颇有政声。今谢圣恩可怜，除老夫为天章阁学士之职。这个是老夫幼年朋友，姓宋名公序。还有一个同堂小弟，姓张名镐字邦彦。老夫自登仕途以来，与兄弟张镐数载不能相会，未知进取功名也流落四方？老夫常切切于心，拳拳在念。今奉圣人命，着老夫江南采访贤士，宋公序所除扬州为理。只今日俺两个便索登程去也。(宋公序云)哥哥，您兄弟已行，别无他事，止有一女，未曾许聘他人。哥哥可有甚么好亲事保举，将来就劳哥哥主婚，成就这门亲事。(范仲淹云)相公放心。我有一同堂小弟张镐，论此生的才学，不在老夫之下。我若有书呈到于相公跟前，便成就了这门亲事。(宋公序云)多谢哥哥，您兄弟谨领。则今日辞了哥哥，便往扬州之任走一遭去。(先下)(范仲淹云)宋公序去了也。老夫不敢久停住，则今便往江南采访贤士走一遭去来。(下)(净扮张浩上，诗云)段段田苗接远村，太公庄上戏儿孙。庄农只得锄刨刀，答贺天公雨露思。自家是个庄家，姓张名浩字仲泽，在张家庄居住。广有庄田，牛羊孳畜不知其数，我做个大户。近新来有一个秀才，到我这庄上。我问他名字，他也姓张，名镐字邦彦。此人满腹文章，留在庄上教些学生读书。我偷听他几句言语\"知之为知之，不知为不知\"。我今日无甚事，看了田禾，我去书房里望那秀才，走一遭去。(下)(正末扮张镐引学生上，云)小生汴京人氏，姓张名镐字邦彦，幼小父母双亡。我有八拜至交的哥哥，乃是范仲淹。他为翰林学士之职，数载不曾相见。小生飘零湖海，流落天涯。在于潞州长子县张家庄上。有一人姓张名浩字仲泽，他见我和他同名同姓，留我在他庄上教着几个蒙童度日。张镐，几时是你那发达的时节也呵！(唱)【仙吕】【点绛唇】我本是那一介寒懦，半生埋没红尘路。则我这七尺身躯，可怎生无一个安身处？【混江龙】常言道七贫七富，我便似阮籍般依旧哭穷途。我住着半间儿草舍，再谁承望三顾茅庐。则我这饭甑有尘生计拙，越越的门庭无径旧游疏。(带云)常言道\"三寸舌为安国剑，五言诗作上天梯。\"(唱)既有这上天梯，可怎生不着我这青霄步？我可便望兰堂画阁，刬地着我瓮牖桑枢。(云)学生每，门首觑着，看有甚么人来。(学生云)理会的。(范仲淹上，云)老夫范学士。自离了汴京，随咱采访贤士，来到这潞州长子县，打听的我那兄弟张镐在于张家庄上教学。老夫直来到此处，探望我那兄弟走一遭去。可早来到也。祗候人接了马者。学童，你师父在家么？(学生云)师父家里有。(范仲淹云)你报复去，道有范学士特来相访。(学生报云)有范学士在于门首。(正末云)道有请。(范仲淹云)贤弟别来无恙？(正末云)哥哥请坐，受您兄弟两拜。(唱)【后庭花】哥哥也，咱可便相识了数载余。哎，你个故人音信疏；远阻隔三千里。你可便近新来安乐无？(云)比及哥哥来，我早知道了也。(范仲淹云)兄弟，我又不曾有书信来，你如何知道？(正末唱)我昨夜看文书，猛抬头，疑怪他这灯花儿结聚，今日个果门迎你个长者车。(范仲淹云)贤弟，论你高才大德，博学广文，为何不进取功名，刬地在此教学为生，可是主何意？(正末云)哥哥，你兄弟一言难尽！(唱)【油葫芦】则这断简残编孔圣书，常则是养蠹鱼。我去这六经中枉下了死工夫。冻杀我也《论语》篇、《孟子》解、《毛诗》注，饿杀我也《尚书》云、《周易》传、《春秋》疏。比及道河出图、洛出书，怎禁那水牛背上乔男女，端的可便定害杀这个汉相如！【天下乐】这世里难乘驷马车，想贤也波愚，不并居。我干受了漏星堂半世活地狱。(范仲淹云)你积攒下些甚么囊箧？(正末唱)我浑攒下不到六七斤家麻，五四斗家粟，几时能够播清风一万古？(范仲淹云)贤弟受窘。你肯谒托一两个朋友呵，必有济惠。得些盘费，进取功名，可不好那！(正末云)哥哥，如今难投托人，今人与古人不同。(唱)【那吒令】当日个结交有周瑜鲁肃，当日个量宽有王阳贡禹，今日个义让无管仲鲍叔。则我这运未通、时难遇，枉了狂图。【鹊踏枝】我如今带儒冠，着儒服，知他我那命里有公侯也伯子男乎？我左右来无一个去处，天也，则索阁落里韫椟藏诸！(范仲淹云)兄弟也，你是看书的人，便好道\"富家不用买良田，书中自有千钟粟；安居不用架高堂，书中自有黄金屋；出门莫恨无人随，书中车马多如簇；娶妻莫恨无良媒，书中有女颜如玉。\"前贤遗语，道的不差也。(正末唱)【寄生草】想前贤语，总是虚。可不道\"书中车马多如簇\"，可不道\"书中自有千钟粟\"，可不道\"书中有女颜如玉\"；则见他白衣便得一个状元郎，那里是绿袍儿赚了书生处。【幺篇】这壁拦住贤路，那壁又挡住仕途。如今这越聪明越受聪明苦，越痴呆越享痴呆福，越糊突越有了糊突富！则这有银的陶令不休官，无钱的子张学干禄。【六幺序】我想那今世里真男子，更和那大丈夫，我战钦钦拨尽寒炉。则这失志鸿鹄，久困鳌鱼，倒不如那等落落之徒。枉短檠三尺挑寒雨，消磨尽这暮景桑榆。我少年已被儒冠误，羞归故里，懒睹乡闾。【幺篇】则这寒儒，则索村居，教伴哥读书，牛表描朱。为甚么怕去长安应举？我伴着伙士大夫，穿着些百衲衣服，半露皮肤。天公与小子何辜，问黄金谁买《长门赋》？好不直钱也者也之乎！我平生正直无私曲，一任着小儿簸弄，山鬼揶揄。(范仲淹云)贤弟，似此训蒙呵，几时是你发达时节也！(正末云)您兄弟吃这些学生每定害杀我也。(唱)【金盏儿】出来的越顽愚，忒乖疏；便有文宣王哲剑难拘束。一个个拴缚着纸毽子，一个个装画闷葫芦。一个撮着那布裙踏竹马，一个舒着那臁肕跳灰驴。他每那里省的鸦窝里出凤雏，您兄弟常则是油瓮里捉鲇鱼。(范仲淹云)兄弟，请你那东道出来，我和他厮见。(请科，净上，云)我如今无甚事，学堂里望那张镐去。(正末云)老兄，我哥哥范学士来在此，你和他厮见咱。(做见科)(范仲淹云)老兄，贤弟在此多蒙垂顾。(净云)知之为知之，不知为不知。(正末云)小生往常曾说，此便是小生的哥哥范学士。(净云)多劳相公远降，有失迎迓。知之为知之，不知为不知。(范仲淹云)贤弟，这厮也是个愚理之人。(正末云)哥哥，量他何足道哉！(唱)【醉扶归】这厮蠢则蠢家豪富，富则富腹中虚。(带云)哥哥，(唱)便道东道和门馆德不孤，他纯经义不词赋，他识字呵不抵死十分看书；他则是个中选的锄田户。(净云)老相公请坐，我执料些茶饭去。知之为知之，不知为不知。(下)(范仲淹云)兄弟，你身边有何功课。(正末云)您兄弟积下万言长策，哥哥你试看咱。(范仲淹云)兄弟，我将此万言长策献上圣人，保举你为官，意下如何？(正末云)此处岂你兄弟久远安身之地？(范仲淹云)兄弟，既然你要转动，我与你三封书，投托三个人去。头一封书洛阳黄员外，你投托他去。他见我书呈，你那衣食盘费都在此封书上。第二封书是黄州团练副使刘仕林。他见我书呈必有厚赠。这第三封书是最要紧，是扬州太守宋公序，你下到这封书呵，休说你那盘缠鞍马，就是前程事，都在此封书上。兄弟也，你着意者。你若不得第时，权在张家庄上住，我着人来取你为官。你意下如何？(正末云)多谢哥哥赐我这三封书。我辞别东家，便索长行也。(净上，云)弟子孩儿不中用，烧着一只鹅，却揭开锅盖，可被他飞的去了。(正末云)长者，小生在此多多混践。着众学生各自还家去，等我回时，可教他再来读书。哥哥，小弟收拾了琴剑书箱，便索起程也。(唱)【赚煞】您兄弟先谒信安君，后记扬州牧，看小子今番命福。你兄弟一片功名心更速，岂不闻光阴如过隙白驹。我将这护身符，你着我变几贯青蚨。(带云)长者。(唱)我投人须投大丈夫。则这新丰一旅，将着马周来不遇。(带云)哥哥，你可放心也。(唱)你看我专等常何的那一纸荐贤书。(下)(范仲淹云)兄弟去了也。长者恕罪。老夫就将着这万言长策去献与圣人，保举兄弟为官。不敢久停久住。祗候将马来，别处采访贤士走一遭去来。(同下)楔子(旦上，云)妾身是黄员外的浑家。是好烦恼人也！昨日有个秀才投下一封书，俺员外接过书呈看罢，不知怎生，当夜晚间，员外害急心疼亡了。兀的不痛杀我也！(正末上，云)自从张家庄上与哥哥约别之后，小生一径的来到洛阳，投奔那黄员外。昨日下了书呈，在店肆中安下。今日无甚事，黄员外宅上走一遭去。哦，可怎生门首挂着纸钱那？(做唤门科，云)门里有人吗？(旦云)是谁？(正末云)小生是昨日下书的张秀才。(旦云)你是那下书的？兀那秀才，你听者，自从你昨日下了书呈，将俺员外急心疼一夜，妨杀了。今日有甚脸上我门来？你若入门时，抓了你那脸。猝风暴雨，不入寡妇之门。你快回去！(正末云)谁死了？(旦云)员外死了。(正末做哭科，云)张镐，你好命薄也呵！哥哥与我三封书，头一封书投与洛阳黄员外，昨日下了书，一夜急心疼死了那员外也。小生不避驱驰，索往黄州投着团练副使刘仕林走一遭去罢。(唱)【仙吕】【赏花时】我恰做访戴山阴王子猷，身似飘飘没缆舟，为活计拙如鸠。则这客僧投寺宿，措大谒儒流。【幺篇】投至得千里书回碧树秋，则怕这一夜霜天白发愁。王粲谒荆州，我想那朝中故友，休教我空倚定仲宣楼！(下)第二折(范仲淹同使官上，云)老夫范学士。自从江南采贤士，到于朝中，老夫就将兄弟张镐所作万言长策献与圣人。谢圣恩可怜，就加张镐为吉阳县令。老夫本待亲身自去，争奈公事冗杂。老夫差一使命去加官赐赏。使命，你近前来，我嘱付你：你去潞州长子县张家庄上，有一个是张镐，为他献了万言长策，圣人的命，加他为吉阳县令，教他走马到任。小心在意，疾去早来。(下)(使官云)领了老相公言语，直到潞州长子县张家庄上，加官赐赏走一遭去。(下)(净上，云)自家张浩。自从那张秀才散了学生，去了许多时也。我今日看了田禾，回来无甚事，且闲坐些儿则个。(使官上，云)来到也。左右接了马者。张浩，听圣人的命。(净云)呀！快装香来！知之为知之，不知为不知。(做跪科，使官云)张浩，为你献了万言长策，圣人见喜，加你为吉阳县令，教你走马上任。谢恩。(净拜科，云)待茶饭了去。(使官云)不必了。小官事忙。将马来，回圣人话去。(下)(净云)知之为知之，不知为不知。嗨，我几曾有那万言长策来？是那张镐的，错加了官也。且由他，有谁知道？我如今不可久停久住，收拾鞍马，便索理任去也。(下)(正末上，云)小生张镐。收拾琴剑书箱，且往黄州投奔团练使刘仕林走一遭去呵！(唱)【正宫】【端正好】恨天涯，空流落。投至到玉关外，我则怕老了班超。发了愿青霄有路终须到，刬地着我又上黄州道。【滚绣球】这一遭，下不着，孔融好等你那弥衡一鹗。哥也，我便似望鹏抟万里青霄。你搬的我撒了学，置下袍，去这布衣中莽跳。空着我绕朱门，恰便似燕子寻巢。比及见这四方豪士频插手，我争如学五柳先生懒折腰，枉了徒劳。小生幼年间攻习儒业，学成满腹文章，指望一举状元及第，峥嵘发达。谁想今日波波碌碌，受如此般辛勤也。(唱)【叨叨令】往常我青灯黄卷学王道，刬地来红尘紫陌寻东道。如今十个九个人都道，都道是七月八月长安道。兀的不困杀人也么哥！看书生何日得朝闻道？（云)贫乃士之常。圣人道：\"君子固穷，小人穷斯滥矣。\"(唱)【滚绣球】虽然我住破窑使破瓢，我犹自不改其乐，后来便为官也富而无骄。洛阳书坐化了，黄州书自窨约。比及那时节有一个秀才来投托，这世里谁似晏平仲善与人交？(云)到那财主门首，报复将去，有个秀才下书。那财主便道：着他门首等者。(唱)他腆着胸脯，眼见的昂昂傲。(带云)要他那赍发呵，(唱)将我这羞脸儿怀揣着慢慢的熬。(带云)投至得他那几贯钱呵！(唱)轻可等半月十朝。(云)这里是个三叉路，不知那条路往黄州去？天色喧热，就在这柳阴直下歇一歇，等一个来往的人问路咱。(正末坐地科)(行者上，云)好热也，晒杀我也！(正末云)一个出家人来了。我问讯咱。(唱)【倘秀才】敢问你个禅师长老。(行者云)问甚么？(正末唱)这条路去黄州也不错？(行者云)正是黄州大路。(正末唱)长老也，则他这钟不宜时，为甚敲？(行者云)是无常钟，死了人便撞这钟。(正末唱)我道死了人的不是个锄田汉。(行者云)不是。(正末唱)必然是个富官僚。(行者云)可知哩。(正末云)这官人姓甚名谁？(行者云)我说与你，死了的官人是黄州团练使刘仕林。(正末唱)我听的他道了。(做叹气科)(唱)【醉太平】争些儿把我撞着，可着我心痒难揉。扬州太守听消耗，你这其间莫不害倒？第一封书已自无着落，第二封书打发谁行要？我将这第三封扯做纸题条。(带云)张镐，(唱)则好去深村做教学。(行者云)吓我这一跳。秀才，你闲也是忙？忙便罢，闲便来寺里吃酸馅来。(正末云)长老恕罪。张镐也，怎生如此般命蹇？哥哥与了三封书，妨杀了两个人。第三封书谒托扬州剌史，罢、罢、罢，我不往扬州去，我则加那潞州长子县张家村上，等哥哥消耗，可不好那。(下)(龙神上，诗云)独魁南海作龙神，兴云降雨必躬亲。曾因误受天公罚，至今不敢借凡人。吾神乃南海赤须龙是也。奉玉帝敕旨，着吾神行雨。身体困倦，在于庙中歇息片时，有何不可。(正末上云)好大雨也！兀的是个龙神庙，我则那里避雨去咱。(唱)【倘秀才】则他这香火冷，把他庄家赛倒。莫不是雨雪少，把这黎民来瘦却？古庙荒凉饿鬼嚎，我权捻土做香烧，怨书生的命薄。(云)供桌上有一个珓儿，我试问神道路。小生张镐，流落在潞州长子县张家庄，教着几个村学。当时一日，有我的哥哥范学士为访小生，将我万言长策进了，保举我为官；又与我三封书，两封书妨杀两个人。第三封书，小生不曾往扬州去。如今则回潞州长子县，去张家庄上等待哥哥消耗。小生若是能够为官，便与三个上上大吉；若是不能够为官，便与我三个下下不合神道。(唱)【滚绣球】将碑珓儿咒愿了，香炉上度了几遭。(做掷珓科，云)原来是个下下不合神道。(三科)(唱)可怎生一掷一个不合神道？和这块臭珓泥也折贵攀高。遮莫是角木珓、氐土貉，大古里是今秋水落。你下、下、下，淹了我大段田苗。将我些有金银富汉都亡过，我和你无祭享泥神两个厮撞着。(带云)我骂你呵，(唱)那里也雨顺风调！(云)这披鳞的曲蟮，带甲的泥鳅！我歹杀呵是国家白衣卿相，你岂敢戏弄我！怎生出的这恶气？我则题破这庙宇，便是我平生之愿。取出我这笔墨来。有这檐间滴水，磨的这墨浓，蘸的这笔饱，就这捣椒壁上写下四句诗。(做写科，云)诗写就了，我表白一遍咱。(诗云)雨旸时若在仁君，鼎鼐调和有大臣。同舍若能知此事，谩将香火赛龙神。我题罢这诗也，觉一阵昏沉，就这殿角边歇息咱。(末做睡科)(龙神云)叵耐张镐无礼！你自命蹇福薄，时运未至，却怨恨俺这神祗，将吾毁骂，题破我这庙宇，更待干罢！你行一程，我赶一程；行两程，我赶两程。张镐，你听者：(诗云)你亏心折尽平生福，行短天教一世贫。古庙题诗将俺这神灵骂，你本是儒人，我着你今后不如人！(下)(正末做醒科，云)天色晴了，日影儿出来也。我赶程途去，便索长行。(下)(净骑马上，云)自家张浩的便是。托赖祖宗余荫，得了这官，如今去赴吉阳县令。万言长策不是我的，是那个张镐的。我就混赖了他的，有谁知道？今日走马赴任，行动咱。知之为知之，不知为不知。(正末上云)兀的不是张仲泽，仲泽！(净云)不中，我索走走走。(下)(正末唱)【呆骨朵】我这里高阜处不住的呀呀叫。(曳剌上云)一匹好马也。(正末唱)见一个带牌子的曳剌随着。(云)敢问吗？(曳剌云)你问甚么？(正末唱)这个姓甚名谁？(曳剌云)姓张是张浩。(正末唱)他那年纪儿是大小？(曳剌云)三十岁也。(正末唱)莫不在长子县村中住？(曳剌云)是长子县居住。(正末唱)因甚上为官爵？(曳剌云)为他献了万言长策来。(正末云)他那里有万言长策？(唱)我则这旧相知张仲泽。(带云)哥哥休怪。(唱)管是我眼睛化，将他错认了。(曳剌云)傻屌放手！我赶相公去。(下)(正末云)他那里取万言长策来？世上多有同名同姓的，我则回潞州长子县张家庄上，待等哥哥消耗便了。(下)(净骑马上，云)知之为知之，不知为不知。天色晴了也。我走了这一日，觉的有些困倦，且下这马来，拴在柳树上，在这绿阴之下暂歇息咱。(曳剌上，云)好块子马，脚打着脑杓子走，赴不上。兀的不是那块子马，相公敢在这里。(曳剌见净科)(净云)兀那厮是甚么人？(曳剌云)洒家是个曳剌，接相公来，则被那块子马走的紧，洒家紧赶着跟不上，接不着相公。(净云)你知道你那罪过吗？(曳剌云)洒家不知道。(净云)你要饶你那罪过吗？(曳剌云)可知要饶哩。(净云)你路上曾见个秀才么？(曳剌云)洒家见来。(净云)你杀了他去，我便饶了你罪过。(曳剌云)洒家知道，我杀那傻屌去。且慢者，乞个罪名。(净云)他拐了我梅香，偷了我壶瓶台盏，你杀了他去！(曳剌云)我便去。(净云)你回来！倘若你不杀他呵，你休瞒了我；要你三件信物:要他那衣襟衫子、刀上有血、挣命的土刻滩子。三体都有，你便回话。(下)(正末上，云)天色暄势，打破了我这脚。我慢慢的行波。(曳剌赶上，云)兀的不是那傻屌。兀那秀才，你住者，我和你说话。(正末云)那骑马的可正是张钟泽吗？(曳剌云)俺那相公认的你，着我与你十两枣穰金，在我这腿曲裢子里打着，你自取去。(正末云)在那里？(做低头取科)(曳剌云)你黄泉做鬼休怨我！(做杀末科)(正末云)哥哥饶俺生命！小生其实冤屈，死于九泉之下，我不告张仲泽，我则告着你。(曳剌放末科，云)兀那秀才，他道你拐了他梅香，偷了他壶瓶台盏，教我来杀你。你可说你怎生冤屈，你试慢慢说一遍咱。(正末云)哥哥，你停嗔息怒，听小生从头至尾告诉得来。小生姓张名镐字邦彦，他姓张名浩字仲泽，因与俺同名同姓，他留小生在他庄儿上教着几个村童。当初一日，有我的哥哥是范学士来相访小生，将我的万言长策收了，又与了我三封书。两封书妨杀了两个人。有第三封书，小生不曾往扬州去。眼见的小生离了那庄上，哥哥着人来喧唤我为官，小生可不在。他也姓张名浩，我也姓张名镐，同名同姓，赖了我这官爵。他恐怕久后白破他这事，故意着哥哥来杀坏小生，他自封妻荫子。哥哥，你没来由替别人做甚么？(曳剌云)恁的呵，是俺那傻屌的不是。(正末云)小生到不怪那张仲泽，则怪我那范学士哥哥。(曳剌云)兀那秀才，你休胡说，那范学士你怎生怨他？(正末唱)【倘秀才】我则为他三封书把我这前程来误却，万言策被人赖了。大道上肯分的轴头儿厮抹着，他请我在庄儿上教村学，也曾看成的我至好。(曳剌云)兀那秀才，他也姓张名浩，你也姓张名镐。他是那一个浩字，你是那一个镐字？你试说我听咱。(正末云)哥哥不知，听小生说。(唱)【滚绣球】我是金字边着个高。(曳剌云)可他呢？(正末唱)他是点水边着个告，因此上一般名号。(曳剌云)那加官的管着甚么来？(正末唱)谁想这送宣的再也不辨个根苗。他道是盖世豪，我道是儿女曹，咱两个非同管鲍，哥也，则你那十两枣穰金是鞘里藏刀。俺两个一时本是知心友，不想道半路里翻为刎颈交。他怎肯将我耽饶？(曳剌云)兀那秀才，你不说呵，我怎么知道。既然这等，饶你性命，不杀你。(正末云)谢了哥哥。(做行科)(曳剌云)兀那秀才转来，问你要三件信物。(正末云)那三件信物？(曳剌云)要你那衣衫襟、刀子有血、挣命的土刻滩子。你与我这三件儿，你便去。(正末云)哥哥，你要衣服，可割一块云。(曳剌云)将来。(做割科，云)衣襟有了也。这刀子上要有血。(正末云)怎么能够这刀子有血？(曳剌云)兀那秀才，拣你那不痛处，我扎一刀子。(正末做怕科，云)哥哥，那答儿是不疼的(曳剌云)兀那秀才，你打破鼻子。(正末做打鼻科)(曳剌云)你重些打。(正末云)哥哥，怎么打？(曳剌自做打鼻出血科，云)这般打。(正末云)哥也，打破你的鼻子，就着那血抹在那刀子上罢，省的我打。(曳剌云)倒好了你也。那秀才，你躲了！(做跌倒科)(正末云)哥也，你甚么？(曳剌云)傻屌也，可是那挣命的土刻滩子。(正末云)感谢哥哥，此恩念异日必当重报。敢问哥哥姓甚名谁？(曳剌云)我姓赵，是赵实。你久后得官呵，休忘了赵实。(正末云)哥哥是赵实，我牢记着哩。小生一句话敢说么？(唱)【煞尾】你是必兴心儿再认下这搭沙和草，哥也，你可休不挂意揩抹了这把带血刀。(带云)张浩，(唱)休想天公把你饶！鞭牛汉平白的赖了官爵，采桑妇没来由受了郡诰。我空向他乡走一遭，千里投人怕的是到。若不是吾兄义气高，若不是哥哥怎生了？山海也似恩临决然报！异日峥嵘厮撞着，请一个传神巧待诏，一幅丹青写容貌。堂上铺陈挂幔幕，罗列杯盘置椅桌，百味珍羞不教少。一炷明香旦暮烧，将你那救我命的恩人，(带云)你是赵实哥哥，(唱)直供养到老！(下)(曳剌云)秀才去了也。三件信物都有了，我回相公话去。(下)(净上，云)这厮好不干事，这早晚不来回话。(曳剌上，见净云)相公，洒家回来了也。(净云)你杀了那秀才不曾？(曳剌云)我赶上只一刀，杀了那秀才，三般验证都有。衣衫襟、刀子有血，相公怕不信呵，去看那挣命的土刻滩子。(净云)这厮好男子，我饶了你接不着的罪过。(背云)秀才也杀了，这厮久后说出来可怎了？则除是这般。兀那曳剌，你去了一日光景，马不曾饮水，兀那里有井，你那里打些水饮马去。(曳剌云)洒家知道。(曳剌做打水，净推科)(曳剌云)有人推我！(做转身按倒净科，云)叫有杀人贼也！(宋公序引随从冲上，云)小官宋公序。今取回京师去也。来到此处，是甚么人吵闹？拿近前来！你是甚么人？你说。(曳剌云)洒家是吉阳县伺候，教小人接新官去，接着这个傻屌。他道，你怎么误了接待我？洒家便道，那马走的紧，小人赶不上。他便道，你要饶你吗？洒家便道，可知要饶哩。他便道，你路上曾见一个秀才来？我便道，见来。他道，你去杀了他去。我便道，乞个罪名。这个傻吊便道，他拐了我梅香，偷了壶瓶台盏。他又怕我不肯杀他，问我要三个信物验证，要衣衫襟、刀子有血、挣命的土刻滩子。洒家赶上秀才，说了他项上事。那秀姓张名镐，道傻屌也姓张名浩，他两个一般名字。他混赖了他万言长策，得了他官爵。洒家听的说，我放的秀才去了，回这傻屌的话。他久后怕我说出来，着我饮马去。我到井边，恰待打水，这傻屌便要推我在井里。相公，我死呵不打紧，我有八十岁的母亲，可着谁侍养？说兀的做甚！(词云)小人说从头至尾，说的来不差半米。杀了秀才又淹死洒家，傻屌也你做的个损人利己。(宋公序云)我多听的范学士哥哥说一个张镐的名儿。这个未知是不是？祗候人，拿住这两个人，跟随我去到于京师，见了范学士亲问明白。我自有个主意。左右，那里将马来，赴京师走一遭去。(净云)知之为知之，不知为不知。(同下)第三折(范仲淹上，云)老夫范学士。自从将兄弟张镐加为吉阳县令，至今音信皆无。老夫今奉圣人的命，差老夫饶州公干。收拾行装，便索往饶州走一遭去来。(下)(外扮长老上，词云)涧水煎茶烧竹枝，袈裟零落任风吹。看经只在明窗下，花开花落总不知。贫僧乃荐福寺长老。自幼出家剃度为僧，经文佛法无不通晓。我这寺中碑亭内有一统碑文，是颜真卿写的，就是他亲手镌的。书法精妙，寺中以为至宝，等闲人不得见。近日有一人姓张名镐，是范学士的朋友。因持三封书投托人，妨杀了两个人，流落在此，贫僧每日斋食管待。今日无甚事，请到方丈中与此人攀话。这早晚敢待来也。(正末上，云)打听的范学士哥哥在此饶州为剌史，小生一径的投到饶州来。不想哥哥又宣的回去，将小生淹留在这荐福寺中安下，多多的定害这长老。早间使人来请小生，须索方丈中走一遭去呵！(唱)【中吕】【粉蝶儿】千里而来，早则不兴阑了子猷访戴，干赔了对践红尘踏路的芒鞋。则俺那守饶州、范学士，故人安在？哥也，不争你日转千阶，我便是第三番又劫着个空寨。【醉春风】行杀我也客路远如天，闪杀我也侯门深似海。趁着这木鱼声，每日上堂斋；秀才也，更做甚么客、客？谢长老慈悲，为小生贫困，将我做上宾看待。(见长老科，云)长老，小生在此多混践长老也。(长老云)不敢。请坐。敢问先生学成满腹文章，为何不进取功名，刬地流落四方，是何主意？(正末云)长老不问呵，小生不敢说。休赚絮烦，听小生说一遍咱。(长老云)先生慢慢说一遍。(正末唱)【石榴花】小生可便等三年一度选场开，守村院看书斋。(长老云)当初范学士可怎生相访来？(正末唱)不想俺那月明千里故人来，他见我便困在、万丈尘埃。(长老云)说道了与你三封书，去投奔人如何？(正末唱)倚仗着他三封书，还了我这饥寒债。(带云)好处托生也。(唱)先妨杀一个洛阳的员外，奔黄州早则无方碍，半路里先引的一个旋风来。(长老云)先生但肯谒托一两个朋友呵，必有济惠。(正末唱)【斗鹌鹑】只为他财散人离，闪的我天宽地窄。抵死待要屈脊低腰，又不会巧言令色，况兼今日十谒朱门九不开。休道有七步才，他每道十二金钗，强似养三千剑客。(长老云)先生何不进取功名，自甘流落？(正末云)小生待要往京师去，争奈缺少盘缠。(长老云)既然如此，你若进取功名呵，我无物相赠，我这碑亭中有一通碑文，乃是颜真卿书法，我将一千张纸，几锭墨，教小和尚打做法帖，卖一贯钱一张，往京师去一路上做盘缠，意下如何？(正末唱)【普天乐】谢吾师，倾心爱，有田文义气、赵胜的胸怀。打一统法帖碑，去向京师卖。到处里书生都相待，谁肯学有朋自远方来？那里取鸣时的凤麟，则别些个喧檐的燕雀，当路的狼豺。(长老云)先生，今日天色晚了，到来日着行者与你打法帖。老僧回方丈中去也。(下)(正末云)我闭上这门，就方丈中宿过一夜。明日五更前后，打了这碑文，慢慢的上路便了。(内做雷响科)(云)兀的雷响，不下雨也！我开了这门试看咱。好大雨也呵！(唱)【红绣鞋】本待看金色清凉境界，霎时间都做了黄公水墨楼台。多管是角木蛟当直圣亲差，把黄河移得至，和东海取将来，抵多少长江风送客。(带云)这雨越下的大也。(唱)【上小楼】这雨水平常有来，不似今番特煞。这场大雨非为秋霖，不是甘泽，遮莫是箭杆雨、过云雨，可更淋漓辰霭。(带云)我今夜不读书。(唱)看你怎生飘麦。(带云)兀的不吓杀我也！(唱)【幺篇】振乾坤雷鼓鸣，走金蛇电影开。他那里撼岭巴山，搅海翻江，倒树摧崖。这孽畜，更做你这般神通广大，也不合佛顶上大惊小怪。(龙神上，云)鬼力轰碎了碑文。这张镐，你听者。(诗云)莫瞒天地神祗，祸福如同烛影随。善恶到头终有报，只争来早与来迟。(下)(正末云)天色明了，我看那碑文。呀！一夜雷轰碎了这碑文也！(唱)【满庭芳】粉碎了阎浮世界，今年是九龙治水，少不少珠露成灾。将一统家丈三碑，霹雳做了石头块，这的则好与妇女捶帛。把似你便逞头角欺俺这秀才，把似你便有牙爪近取那澹石，周处也曾除三害。我若得那魏征剑来，我可也敢驱上斩龙台。(云)怎生不见长老到来？(长老上，云)张先生，一夜雷雨不住，可是怎生？(正末云)长老，一夜雷轰碎了这碑文也。(长老云)你因甚恼着雷神来？(正末唱)【快活三】你不去五台山里且逃乖，干把个梵王宫密云埋。则待要倒天河淹没了讲经台，那里取日月光琉璃界。【鲍老儿】当日个七个女思凡，养着俺这秀才，那其间可不好霹碎了天灵盖。古庙里题诗，是我骂来。我不曾学了煮海张生怪。我腹怀锦绣，剑挥星斗，胸卷江淮，饶你冲开海狱，磨昏日月，崩塌山崖。(云)长老，小生命运如此，是天不容小生也。这殿角边有株槐树，要我这性命做甚么？倒不如撞槐身死。(范仲淹冲上拖末，云)蝼蚁尚且贪生，为人何不惜命？(正末唱)【十二月】我为甚么的做鉏麑触槐，拚舍了这土木形骸？(范仲淹云)孔子有言：\"吾岂匏瓜也哉！\"好着我无处安排。(范仲淹云)我不曾与你三封书来？(正末唱)再休题三封书与我添些儿气概，怎知道救不得我月值年灾。【尧民歌】做了场蒺藜沙上野花开。(范仲淹云)指望你金榜标名。(正末唱)但占着龙虎榜，谁思量这远乡牌？那里是扬州车马五侯宅，今日个洛阳花酒一时来？哀也波哉，西风动客杯，空着我流落在天涯外！(范仲淹云)兄弟也，你则今日跟的我往京师见圣人去来。(正末云)小生情愿跟的哥哥走一遭去。(唱)【耍孩儿】更怕我东南倦上红尘陌，空惹的行人赛色。可不骑鹤人枉沉埋，把着个颜回瓢也叫化的回来。未曾结庐山长老白莲社，正遇着东海龙王大会垓。他共我冤仇大，将这座药师佛海会，都变作赵太祖凶宅。【二煞】若不是八金刚护着寺门，险些儿四天王值着水灾。偏这条龙不受佛家戒。恰才禅灯老衲开青眼，可又早荐福碑文卧绿苔。空悲慨！他风云已遂，我日月难捱。【一煞】虽然相公回百姓安，则怕小生行雨又来，也是我曾经着蛇咬自惊怪。我则见一株松影横僧舍，错认做个千尺苍龙卧殿阶，真无奈。今日贵神迎见喜，我问甚么青龙洞求财。【煞尾】相公文章欺董仲舒，诗才过李白。则为这三封书赍发我做十年客，你则休教八辅相葫芦提了那万言策。(同下)(长老云)贫僧无甚事，陪着范学士同赴京师走一遭去来。(下)第四折(范仲淹上，云)老夫范学士，自与兄弟张镐同到京师，见了圣人，日不移影，对策百篇。圣人见喜，加为头名状元。今日驿亭中安排茶饭，管待状元。令人请去了，这早晚敢待来也。(正末上，云)张镐怎想有今日也呵！(唱)【双调】【新水令】往常我望长安心急马行迟，谁承望坐请了一个状元及第。恕面生也白象笏，少拜识也紫朝依。今日个列鼎而食，煞强如淡饭黄虀。到今日恰回味。【驻马听】当日个废寝忘食，铸铁砚长分磨剑的水；到今日攀蟾折桂，步金阶才觅着上天梯。得青春割断管宁席，险白头掷却班超笔。谢罢礼，君恩敕赐平身立。(做见科)(范仲淹云)兄弟峥嵘之日，奋发有时。若不是这一番举荐呵，岂有今日？(正末云)不干哥哥事。(范仲淹云)果然不干我事，是兄弟的才学过人。(正末云)也不是。(范仲淹云)都不是呵，凭甚么得这官来？(正末唱)【雁儿落】都则为范张鸡黍期，今日得龙虎风云会。你休夸举荐心，我非得文章力。【得胜令】都则为那平地一声雷，今日对文武两班齐。想当初在古庙里题诗句，谁承望老龙王劈破面皮。其实、驱逼的我无存济；谁知、可元来运通也有发迹。(长老云)贫僧来到这京师，听知的张镐中了头名状元，在于驿亭中。我望相公走一遭去。(做进见科)(范仲淹云)长老间别无恙？(正末云)长老勿罪。(长老云)恭喜相公已得美除。(正末唱)【落梅风】当日个荐福碑，多谢你老禅师倒陪了纸墨。不想那避乖龙肯分的去碑上起，可早霹雳做粉零麻碎。(宋公序上，云)小官宋公序。听知的范学士哥哥在驿亭中，我先去见哥哥去。赵实，你休着走了那张浩，只在这里等着。来到门首，我自过去。(做见范科，云)哥哥一别许久。(范仲淹云)相公，你与这相公厮见。(宋问科，云)敢问哥哥，这位是谁？(范仲淹云)则这个便是张镐。(看张云)呆弟，这个便是扬州太守宋公序。(正末唱)【水仙子】枉自有三封书札袖中携，我则索拨尽寒炉一夜灰。眼睁睁现放着傍州例，我则去那菜馒头处拖狗皮。早两桩儿送的来路绝人稀。(范仲淹云)兄弟，那死的死了，扬州为何不去？(正末唱)便道你扬州牧能义气，我则怕又做了死病难医。(宋公序云)哥哥不知，您兄弟路上拿住一个假张浩也。(范仲淹云)在那里？拿将过来。(正末云)张仲泽，我和你有甚冤仇，着人杀坏我来？(净云)知之为知之，不知为不知。(正末唱)【川拨棹】你道你便老实，你不知为不知，你只会拽耙扶犁，抱瓮浇畦。万言策谁人做的？你待要狐假虎威。哎，你个贾长沙省气力。【七弟兄】就里、端的，现放着试金石。这是万邦取则鱼龙地，对金銮壮志吐虹霓，不比你那看青山满眼骑驴背。【梅花酒】呀，张仲泽你忒下得，说小生当日，正波迸流移，无处可也依栖。他倚恃着黄金浮世在，我险些儿白发故人稀。当日在，村庄里、村庄里，教学的；教学的，谢天地；谢天地，遂风雷；遂风雷，脱白衣；脱白衣，上丹墀；上丹墀，帝王知；帝王知，我身亏；我身亏，那一日；那一日，便心坦克；便心里，得便宜。【收江南】呀，你今日讨便宜翻做了落便宜。你待将沤麻坑，索换我那凤凰池。(净云)可怜见我父亲年纪高大，又有疾病哩。(正末唱)你道你父亲年老更残疾，他也不是个好的。常言道\"老而不死是为贼。\"(云)只不见我那大恩人在那里？(曳剌云)相公认的洒家吗？只我便是赵实。(末云)哥哥，受张镐两拜。(曳剌云)洒家不敢，相公请起。(范仲淹云)兄弟，你为甚么拜他？(正末云)哥哥不知，我当此一日，若不是他饶了我性命呵，岂有今日！(范仲淹云)原来有这等事。你一行人听我下断：假张浩暗赖了万言长策，诈图官爵，杀坏平人，市曹中明正典刑；赵实见义当为，不行邪径，就加你为吉阳县令；荐福寺长老加为紫衣太师；宋公序选吉日良辰，就招女婿张镐过门。老夫杀羊造酒，做一个喜庆的筵席。(众谢科)(正旦唱)【鸳鸯煞】则这远公休结白莲会，谢安却被苍生起，谁知也有这日。成就了宰相荐贤心，才趁了男儿仗义胆，白破了贼汉拖刀计。倒招了个女娇娃结眷姻，和你这老禅师为交契。大都来是书生命里，不争将黄阁玉堂臣，几乎的做了违宣抗敕鬼。题目三封书揭扬州牧正名半夜雷轰荐福碑"
  },
  {
    "title": "寿阳曲·烟寺晚钟",
    "author": "马致远",
    "dynasty": "元代",
    "content": "寒烟细，古寺清，近黄昏礼佛人静。顺西风晚钟三四声，怎生教僧禅定？"
  },
  {
    "title": "小桃红·画堂春暖绣帏重",
    "author": "马致远",
    "dynasty": "元代",
    "content": "画堂春暖绣帏重，宝篆香微动。此外虚名要何用？醉乡中，东风唤醒梨花梦。主人爱客，寻常迎送，鹦鹉在金笼。"
  },
  {
    "title": "拨不断·酒杯深",
    "author": "马致远",
    "dynasty": "元代",
    "content": "酒杯深，故人心，相逢且莫推辞饮。君若歌时我慢斟，屈原清死由他恁。醉和醒争甚？"
  },
  {
    "title": "【双调】夜行船_天地之间人",
    "author": "马致远",
    "dynasty": "元代",
    "content": "天地之间人寄居，来生去死嗟吁。就里荣枯，暗中贫富，人力不能除取。【乔牌儿】自然天付与，强得来也不坚固。有人参透其中趣，何须巧对付？【锦上花】富贵无骄，贫穷何辱。贫不忧愁，富莫贪图。富依公，天能祐护。贫富人生，各人命福。富呵亨富来，贫呵乐贫去。就里无钱，尚良欢娱。袖有黄金，到有嗟吁。一日勾来，如何做做主。【江儿水】人生百年如过驹，暗里流年度。似晓露红莲香，落日夕阳暮，没可里使心干受苦。【碧玉箫】春满皇都，快兴到金壶。凉意人郊墟，何可忆鲈鱼，量有无，好光阴不可辜。携着良友生，觅着闲游处。四景又俱，羡甚功劳部。【离亭宴带歇指煞】公卿自有公卿禄，儿孙自有儿孙福。神心自语，恁麒麟阁上图。凤凰池中立，不如俺鹦鹉州边住。黄纸上名，不如俺软瓯中物，谁知野夫。列翠围四屏山，引寨练一溪水，盖蜗舍三椽屋。我头低气不低，身屈心难屈，一任教风云卷舒。饭饱一身安，心间万事足。"
  },
  {
    "title": "拨不断·叹寒儒",
    "author": "马致远",
    "dynasty": "元代",
    "content": "叹寒儒，谩读书，读书须索题桥柱。题柱虽乘驷马车，乘车谁买《长门赋》？且看了长安回去！"
  },
  {
    "title": "落梅风·因他害",
    "author": "马致远",
    "dynasty": "元代",
    "content": "因他害，染病疾，相识每劝咱是好意。相识若知咱就里，和相识也一般憔悴。"
  },
  {
    "title": "般涉调·哨遍·半世逢场作戏",
    "author": "马致远",
    "dynasty": "元代",
    "content": "半世逢场作戏，险些儿误了终焉计。白发劝东篱，西村最好幽栖，老正宜。茅庐竹径，药井蔬畦，自减风云气。嚼蜡光阴无味，旁观世态，静掩柴扉。虽无诸葛卧龙冈，原有严陵钓鱼矶，成趣南园，对榻青山，绕门绿水。【耍孩儿】穷则穷落觉囫囵睡，消甚奴耕婢织？荷花二亩养鱼池，百泉通一道青溪。安排老子留风月，准备闲人洗是非，乐亦在其中矣。僧来笋蕨，客至琴棋。【二】青门幸有栽瓜地，谁羡封侯百里？桔槔一水韭苗肥，快活煞学圃樊迟。梨花树底三杯酒，杨柳阴中一片席，倒大来无拘系。先生家淡粥，措大家黄虀。【三】有一片冻不死衣，有一口饿不死食。贫无烦恼知闲贵，譬如风浪乘舟去，争似田园拂袖归？本不爱争名利。嫌贫污耳，与鸟忘机。【尾】喜天阴唤锦鸠，爱花香哨画眉。伴露荷中烟柳外风蒲内，绿头鸭黄莺儿啅七七。"
  },
  {
    "title": "【南吕】四块玉_恬退绿鬓衰",
    "author": "马致远",
    "dynasty": "元代",
    "content": "恬退绿鬓衰，朱颜改，羞把尘容画麟台，故园风景依然在。三顷田，五亩宅，归去来。绿水边，青山侧，二顷良田一区宅，闲身跳出红尘外。紫蟹肥，黄菊开，归去来。翠竹边，青松侧，竹影松声两茅斋，太平幸得闲身在。三径修，五柳栽，归去来。酒旋沽，鱼新买，满眼云山画图开，清风明月还诗债。本是个懒散人，又无甚经济才，归去来。"
  },
  {
    "title": "【双调】寿阳曲_春将暮，花",
    "author": "马致远",
    "dynasty": "元代",
    "content": "春将暮，花渐无，春催得落花无数。春归时寂寞景物疏，武陵人恨春归去。一阵风，一阵雨，满城中落花飞絮。纱窗外蓦然闻杜宇，一声声唤回春去。云笼月，风弄铁，两般儿助人凄切。剔银灯欲将心事写，长吁气一声欲灭。磨龙墨，染兔毫，倩花笺欲传音耗。真写到半张却带草，叙寒温不知个颠倒。从别后，音信绝，薄情种害煞人也。逢一个见一个因话不说，不信你耳轮儿不热。从别后，音信杳，梦儿里也曾来到。问人知行到一万遭，不信你眼皮儿不跳。心间事，说与他，动不动早言两罢。罢字儿碜可可你道是耍，我心里怕那不怕。人初静，月正明，纱窗外玉梅斜映。梅花笑人休弄影，月沉时一般孤另。八千里，愁万缕，望不断野烟汀树。一会价上心来没是处，恨不得待跨鸾归去。研香汁，展素纸，蘸霜毫略传心事。和泪谨封断肠词，小书生再三传示。实心儿待，休做谎话儿猜，不信道为伊曾害，害时节有谁曾见来，瞒不过主腰胸带。江梅态，桃杏腮，娇滴滴海棠颜色。金莲肯分迭半折，瘦厌厌柳腰一捻。思今日，想去年，依旧绿杨庭院。桃花嫣然三月天，只不见去年人面。蝶慵戏，莺倦啼，方是困人天气。莫怪落花吹不起，珠帘外晚风无力。他心罢，咱便舍，空担着这场风月。一锅滚水冷定也，再撺红几时得热。相思病，怎地医？只除是有情人调理。相偎相抱诊脉息，不服药自然圆备。心窝儿兴，奶陇儿情，低低的啀声相应。舌尖抵着牙缝冷，半合儿使的成病。香罗带，玉镜台，对妆奁懒施眉黛。落红满阶愁似海，问东君\"故人安在\"？青纱帐，白象床，晚凉生月轮初上。谁家玉箫吹凤凰，教断肠人越添惆怅。如年夜，人乍别，角声寒玉梅惊谢。梦回酒醒灯尽也，对着冷清清半窗残月。蔷薇露，荷叶雨，菊花霜冷香庭户。梅梢月斜人影孤，恨薄情四时辜负。琴愁操，香倦烧，盼春来不知春到。日长也小窗前睡着，卖花声把人惊觉。因他害，染病疾，相识每劝咱是好意。相识若知咱就里，和相识也一般憔悴。"
  },
  {
    "title": "【南吕】金字经_絮飞飘白雪",
    "author": "马致远",
    "dynasty": "元代",
    "content": "絮飞飘白雪，鲊香荷叶风，且向江头作钓翁。穷，男儿未济中，风波梦，一场幻化中。担头担明月，斧磨石上苔，且做樵夫隐去来。柴，买臣安在哉？空岩外，老了栋梁材。夜来西风里，九天鵰鄂飞，困煞中原一布衣。悲，故人知未知？登楼意，恨无上天梯。"
  },
  {
    "title": "【双调】清江引",
    "author": "马致远",
    "dynasty": "元代",
    "content": "野兴樵夫觉来山月底，钓叟来寻觅。你把柴斧抛，我把鱼船弃。寻取个稳便处闲坐地。绿蓑衣紫罗袍谁是主，两件儿都无济，便作钓鱼人，也在风波里。则不如寻个稳便处闲坐地。山禽晓来窗外啼，唤起山翁睡。恰道不如归，又叫行不得。则不如寻个稳便处闲坐地。天之美禄谁不喜？偏则说刘伶醉，毕卓缚瓮边，李白沉江底。则不如寻个稳便处闲坐地。楚霸王火烧了秦宫室，盖世英雄气。阴陵迷路时，船渡乌江际。则不如寻个稳便处闲坐地。林泉隐居谁到此？有客清风至。会作山中相，不管人间事。争甚么半张名和纸！西村日长人事少，一个新蝉噪。恰待葵花开，又早蜂儿闹，高枕上梦随蝶去了东篱本是风月主，晚节园林趣。一枕葫芦架，几行垂杨树，是搭儿快活闲住处。"
  },
  {
    "title": "【大石调】青杏子_悟迷世事饱",
    "author": "马致远",
    "dynasty": "元代",
    "content": "悟迷世事饱谙多，二十年漂泊生涯。天公放我平生假，剪裁冰雪，追陪风月，管领莺花。【归塞北】当日事，到此岂堪夸，气概自来诗酒客，风流平昔富豪家，两鬓与生华。【初问口】云雨行为，雷霆声价，怪名儿到处里喧驰的大。没期程，无时霎，不如一笔都勾罢。【怨别离】再不教魂梦反巫峡，莫燃香休剪发，柳户花门从潇洒，不再蹅，一任教人道情分寡。【擂鼓体】也不怕薄母放讶掐，谙知得性格儿从来织下，颠不剌的相知不绻他，被莽壮儿的哥哥截替了咱。【赚煞】休更道咱身边没撏剥，便有后半毛也不拔，活缋儿从他套共搨，沾泥絮怕甚狂风刮。唱道尘虑俱绝，兴来诗吟罢酒醒时茶。兀的不快活煞，乔公事心头再不罣。"
  },
  {
    "title": "离亭宴煞",
    "author": "马致远",
    "dynasty": "元代",
    "content": "蛩吟一觉方宁贴，鸡鸣万事无休歇。争名利，何年是彻？密匝匝蚁排兵，乱纷纷蜂酿蜜，闹攘攘蝇争血。裴公绿野堂，陶令白莲社。爱秋来那些：和露摘黄花，带霜烹紫蟹，煮酒烧红叶。人生有限杯，几个登高节？嘱咐俺顽童记者：便北海探吾来，道东篱醉了也。"
  },
  {
    "title": "【双调】湘妃怨_和卢疏斋《",
    "author": "马致远",
    "dynasty": "元代",
    "content": "和卢疏斋《西湖》春风骄马五陵儿，暖日西湖三月时，管弦触水莺花市。不知音不到此，宜歌宜酒宜诗。山过雨颦眉黛，柳拖烟堆鬓丝。可喜杀睡足的西施。采莲湖上画船儿，垂钓滩头白鹭鸶。雨中楼阁烟中寺，笑王维作画师。蓬莱倒影参差。薰风来至，荷香净时。清洁煞避暑的西施。金卮满劝莫推辞，已是黄柑紫蟹时。鸳鸯不管心事，便白头湖上死。爱园林一抹胭脂，霜落在丹枫上，水飘着红叶儿。风流煞带酒的西施。人家篱落酒旗儿，雪压寒梅老树枝。吟诗未稳推敲字，为西湖捻断髭，恨东坡对雪无诗。休道是苏学士，韩退之，难装煞傅粉的西施。"
  },
  {
    "title": "【双调】乔牌儿_世途人易老",
    "author": "马致远",
    "dynasty": "元代",
    "content": "世途人易老，幻化自空闹。蜂衙蚁阵黄粮觉，人间归去好。【锦上花】选甚谁低谁高，谁强谁弱。则不如开放柴扉，打下浊醪。山展屏风，列一周遭，花不知名，分外娇。【幺】磁鸥喜潋艳，听水任低高，偃仰在藤床上，醉魂漂渺。啼鸟惊回，叽叽淘淘；窗外三竿，红日未高。【清江引】都想着吃登登马头前挑着照道，闹炒炒昏鸦噪，点点铜壶催，氵急氵急残星落，立在紫微垣天未晓。【碧玉箫】便有敕牒官诰，则是银汉鹊成桥，便有钞堆金窑，似梁间燕营巢。为甚石崇睡不着，陈抟常睡着，被那转世宝，隔断长生道。恁若肯抄，摆着手先亚以。【歇指煞】千钟苟窃人之好，一瓢知足天之道，有那等愚浊尽教，尽教向愚海内钻、红尘中聚、白身里跳。争如俺拂袖归，掀髯笑。恁头见三径边渊明醉倒，怕不恁北阙利名多，我道俺东篱下是非少。"
  },
  {
    "title": "【般涉调】耍孩儿·借马",
    "author": "马致远",
    "dynasty": "元代",
    "content": "　　近来时买得匹蒲梢骑，气命儿般看承爱惜。逐霄上草料数十番，喂饲得膘息胖肥。但有些污秽却早忙刷洗，微有些辛勤便下骑。有那等无知辈，出言要借，对面难推。　　〔七煞〕懒设设牵下槽，意迟迟背后随，气忿忿懒把鞍来鞴。我沉吟了半晌语不语，不晓事颓人知不知。他又不是不精细，道不得“他人弓莫挽，他人马休骑”。　　〔六煞〕不骑呵西棚下凉处栓。骑时节拣地皮平处骑。将青青嫩草频频的喂。歇时节肚带松松放，怕坐的困尻包儿款款移，勤觑着鞍和辔，牢踏着宝镫，前口儿休提。　　〔五煞〕饥时节喂些草，渴时节饮些水，着皮肤休使麄毡屈。三山骨休使鞭来打，砖瓦上休教稳着蹄。有口话你明明记：饱时休走，饮时休驰。　　〔四煞〕抛粪时教干处抛，尿绰时教净处尿，栓时节拣个牢固桩橛上系。路途上休要踏砖块，过水处不要践起泥。这马知人义，似云长赤兔，如益德乌骓。　　〔三煞〕有汗时休去檐下栓，渲时节休教浸着颓，软煮料草铡底细。上坡时款把身来耸，下坡时休教走得疾。休道人忒寒碎，休教鞭颩着马眼，休教鞭擦损毛衣。　　〔二煞〕不借时恶了弟兄，不借时反了面皮。马儿行嘱咐叮咛记：鞍心马户将伊打，刷子去刀莫作疑。则叹的一声长吁气。哀哀怨怨，切切悲悲。　　〔一煞〕早晨间借与他，日平西盼望你，倚门专等来家内，柔肠寸寸因他断，侧耳频频听你嘶。道一声好去，早两泪双垂。　　〔尾〕没道理，没道理；忒下的，忒下的。恰才说来的话君专记：一口气不违借与了你。"
  },
  {
    "title": "四块玉·带月行",
    "author": "马致远",
    "dynasty": "元代",
    "content": "带月行，披星走。孤馆寒食故乡秋，妻儿胖了咱消瘦。枕上忧，马上愁，死后休。"
  },
  {
    "title": "【双调】庆东原_叹世拔山力",
    "author": "马致远",
    "dynasty": "元代",
    "content": "叹世拔山力，举鼎威，暗鸣叱咤千人废。阴陵道北，乌江岸西，休了衣锦东归，不如醉还醒，醒而醉。明月闲旌旆，秋风助鼓鼙，帐前滴尽英雄泪。楚歌四起，乌骓漫嘶，虞美人兮，不如醉还醒，醒而醉。三顾茅庐问，高才天下知，笑当时诸葛成何计？出师未回，长星坠地，蜀国空悲，不如醉还醒，醒而醉。夸才智，曹孟德，分香卖履纯狐媚。奸雄那里？平生落的，只两字征西。不如醉还醒，醒而醉。画筹计，堕泪碑，两贤才德谁相配？一个力扶汉基，一个恢张晋室，可惜都寿与心违，不如醉还醒，醒而醉。珊瑚树，高数尺，珍奇合在谁家内？便认做我的，岂不知财多害己，直到东市方知。则不如醉还醒，醒而醉。"
  },
  {
    "title": "【南吕】四块玉_天台路采药",
    "author": "马致远",
    "dynasty": "元代",
    "content": "天台路采药童，乘鸾客，怨感刘郎下天台。春风再到人何在？桃花又不见开。命薄的穷秀才，谁教你回去来！紫芝路雁北飞，人北望，抛闪煞明妃也汉君王。小单于把盏呀剌剌唱。青草畔有收酪牛，黑河边有扇尾羊，他只是思故乡。浔阳江送客时，秋江冷，商女琵琶断肠声。可知道司马和愁听。月又明，酒又酲，客乍醒。马嵬坡睡海棠，春将晚，恨不得明皇掌中看。《霓裳》便是中原患。不因这玉环，引起那禄山，怎知蜀道难！凤凰坡百尺台，堆黄壤，弄玉吹箫送萧郎。送萧郎共上青霄上。到如今国已亡，想当初事可伤，再几时有凤凰？蓝桥驿玉杵闲，玄霜尽，何敢蓝桥望行云？裴航自有神仙分。原是个窃玉人，做了个赏月人，成就了折桂人。洞庭湖画不成，西施女，他本倾城却倾吴。高哉范蠡乘舟去。那里是泛五湖？若纶竿不钓鱼，便索他学楚大夫。临邛市美貌才，名家子，自驾着个私奔坐车儿。汉相如便做文章士。爱他那一操儿琴，共他那两句儿诗，也有改嫁时。巫山庙暮雨迎，朝云送，暮雨朝云去无踪。襄王谩说阳台梦。云来也是空，雨来也是空，怎捱十二峰。海神庙彩扇歌，青楼饮，自是知音惜知音。桂英你怨王魁甚？但见一个傅粉郎，早救了买笑金，知他是谁负心？"
  },
  {
    "title": "杂剧·马丹阳三度任风子",
    "author": "马致远",
    "dynasty": "元代",
    "content": "第一折(冲末扮马丹阳上，诗云)雪瓮冰齑满箸黄，沙瓶豆粥隔篱香。就中滋味无人识，傲杀羊羔乳酪浆。贫道祖居宁海莱阳人也。俗姓马，名从义，乃伏波将军马援之后。钱财过万倍之余，田宅有半州之盛。家传秘行，世积阴功。初蒙祖师点化，不得正道，把我魂魄摄归阴府，受鞭笞之苦。忽见祖师来救，化作天尊，令贫道似梦非梦，方觉死生之可惧也。因此遂弃其金珠，抛其眷属，身挂一瓢，顶分三髻。按天地人三才正道，正一髻受东华帝君指教，去其四罪，是人、我、是、非；右一髻受纯阳真人指教，去其四罪，是富、贵、名、利；左一髻受王祖师指教，去其四罪，是酒、色、财、气。方成大道，正授白云洞主，丹阳抱一无为普化真人阴符中道，人身难得，中土难逢。假是得生，正法难遇。贫道昨宵看见青气冲天，下照终南山甘河镇，半一方之地都化的不吃腥荤。你道为何？此人是屠户之家，他见我化的一方之地都吃了斋素，搅了他买卖，他必然来伤害我性命。他若来时，点化此人归于正道。(诗云)我与他阎王簿上除生互，紫府宫中立姓名。指开海角天涯路，引得迷人大道行。(下)(正末扮任屠同旦李氏上，云)自家终南山甘河镇人氏，姓任，是个操刀屠户。为我每日好吃那酒，人口顺都叫我任风子。颇有些家私，但见兄弟每生受的，我便借与他些钱物做本，并不要利息，因此上相识伴当每能将我厮敬。嫡亲的两口儿家属。浑家李氏，近新来生了一个小厮儿。今日是我生辰之日，又是孩儿满月，众兄弟送些礼物来。大嫂，你去安排酒食茶饭，等待兄弟每。这早晚敢待来也。(旦云)理会的。(众屠户上，云)俺都是甘河镇屠户。俺有一个哥哥是任屠，俺的本钱是他的。近新来不知是那里走的个师父来，头挽着三个丫髻，化的俺这一方之人尽都吃了斋素。俺屠行买卖都迟了，本钱消折。今日是任屠哥哥生辰之日，又是他孩儿满月，一来与哥哥做生日，二来问哥哥借些本钱。说话中间，可早来到了也。(众见正末科，云)哥哥，你兄弟来迟也。(正末云)恰才道罢，兄弟们早来了也。量任屠有何德能，动劳列位，请坐。(众云)哥哥请坐。(正末云)大嫂，将酒来。兄弟每慢慢饮一杯。(众云)俺兄弟每又无厚礼，倒来定害哥哥嫂嫂。(正末云)兄弟，一回相见一回老，能有几年做弟兄也呵。(唱)【仙吕】【点绛唇】朋友相怜，弟兄错见，任屠面。今日何缘，因贱降来宅院。【混江龙】俺屠家开宴，端的是肉如山岳酒如川。都是些吾兄我弟，等辈齐肩。直吃的月上化梢倾尽酒，风吹荷叶倒垂莲。客喧席上，酒到跟前；何曾摘厌，并不推言。一盏盏接入手，可都干干的咽。卖弄他掂斤播两，拨万论千。(众云)酒够了，俺吃不得了也。(正末云)众兄弟可早醉也。(唱)【油葫芦】你着那些扎手风乔人酒量浅，他吃不的一谜里瀽，他将那吃不了的牛肉着指头填。恰便似饿狼般撞入肥羊圈，乞儿般闹了悲田院。吃的来眼又睁，撑的来气又喘。都是些猪脖脐狗奶子乔亲眷，都坐满一圆圈。【天下乐】可正是画戟门排见醉仙。(带云)大嫂。(唱)则我这家缘，不少了你吃共穿，生下这魔合罗般好儿天可怜。花谢了花再开，月缺了月再圆。咱人老何曾再少年。(众云)你兄弟都折少本钱，问哥哥再借些钞做本钱。(正末云)大嫂，兄弟每无本钱呵，借与他些。(旦云)咱那里得那钱来，你好忒自专也。(正末唱)【那吒令】非任屠自专，大河里有船；相知每共言，囊橐里有钱。(旦云)俺那里有那钱来？(正末云)你这般恶叉白赖的！(唱)哎，这婆娘不贤，头直上有天。任屠非自夸，你亲曾见，做屠户的这些行院？【鹊踏枝】一个道少人钱，一个道缺盘缠。怕不待鼓脑争头，争奈他赤手空拳。俺这里谢天，葫芦提过遣，咱比他稍有些水陆庄田。(云)大嫂，去后面看些茶饭来。(旦云)理会的。(下)(正末云)我开了这箱子，取出些钱钞来，与你一家两锭做本钱。兄弟也，我去年借与你许多本钱，都那里去了？(众云)哥哥不知，去年借的本钱都折了。近新来不知那里走将一个先生来，化的这甘河镇一方之地都吃了斋素，因此上折了本钱。(正末唱)【寄生草】你道他都修善，不吃膻；你道是先生每闹了终南县，道士每住满全真院，庄家每闲看《神仙传》，姑姑每屯满七真堂，我道来摇车儿摆满三清殿。(众云)哥哥，似这等，人家都吃了斋，着咱屠户每怎生做买卖？(正末云)你休闹。可不道\"搅人买卖，如杀父母\"。如今那个敢杀那先生去？(众云)俺去！(正末云)你如今白厮打，赢的便杀那先生去。(众云)说的是，说的是！俺众人打你一个。(正末云)打将来！(做打科，众倒科)(正末云)你都近不的我。(唱)【金盏儿】一个拳来到眼跟前，轻躲过臂忙扇。一个被我搬的一似风车儿转。一个拳来先躲过，似放过一蚕椽。这一个明堂里可早叉翻背，这一个嘴缝上中直拳。这一个扑的腮揾土，这一个亨的脚朝天。(众云)哥哥，俺近不的你，是你去。(正末云)我去。(众云)虽然这等，还怕那先生有神通，你到那里小心在意者。(正末云)兄弟每，我明日五更前后，便去杀那先生。你放心者。(唱)【赚煞尾】想着我扑乳牛力气全，杀劣马心非善，但提起这泼性命，我可早身轻体健。俺两个若还厮撞见，不着那厮巧语花言。遮莫你驾云轩，平地升仙，将我这摘胆剜心手段展。须直赶到玉皇殿前，撞入那月宫里面，我把他死羊般拖下九重天。(下)(众云)哥哥醉一也。俺众人回家去来。(下)第二折(马丹阳上，云)贫道马丹阳。离了仙乡，来此终南县甘河镇，化一草庵居住。不够半年，将此一方的人都化的吃了斋素。果然这任屠杀生太众，性如烈火。如今要杀贫道，或白昼而来，或黑夜而至，可用俺神通秘法点化此人。俗说：\"能化一罗刹，莫度十乜斜\"。我教他眼前见些恶境头，然后点化此人。这早晚敢待来也。(正末同旦上，云)我昨日和众兄弟每打赌赛，今日杀那先生去。我昨日吃的酒多了些，今日宿酒未醒。我索杀那先生走一遭去。(唱)【正宫】【端正好】添酒力晚风凉，助杀气秋云暮，尚兀自脚趔趄醉眼模糊。他化的俺一方之地都食素，单则是俺这杀生的无缘度。(旦云)你这早晚往那里去？(正末云)我是杀那先生去。(唱)【滚绣球】你可也休怕怖，我心中不恍忽，常言道避着不做。(旦云)他是个出家人，和你往日无冤，近日无仇，你杀他怎的？(正末云)任大嫂，你莫不养着那先生来？(旦云)呸！你听是甚言语？(正末唱)你莫不和马丹阳是绾角儿妻夫？(旦云)我看你到那里怎的。(正末唱)我到那里一只手揪住系腰，一只手揝住道服，把那厮轻轻抬举，滴溜扑撺下街衢。我是个敲牛宰马任风子。(旦云)你休去，带累我也！(正末唱)带累你抱侄携男鲁义姑。我言语无虚。(旦云)我苦劝你，不听我言语！(正末唱)【倘秀才】你道是苦劝着不依你个妇女，那先生坏衣饭如杀父母。自古无毒不丈夫。(云)大嫂，咱那孩儿在那里？(旦云)孩儿在家睡哩。(正末唱)则那亲生子快啼哭，你与我觑去。(旦云)我好也要你家去，歹也要你家去！(正末云)大嫂，那先生和我往日无冤，近日无仇，我没来由杀他怎的？那庄里有几个头口儿，我则怕别的屠户赶了去，我只推杀那先生，其实赶头口去，你家去磨下刀，烧下汤，我便赶将头口来也。(旦云)哦，我可知道\"杀人偿命，欠债还钱\"。你这般说才是。我如今便去烧的汤热，磨得刀快，你早些儿来家。(下)(正末云)婆娘家性如水，我三两句话说的他回去了。我今去杀那先生去。可早来到也。我跳过这墙去。(唱)【滚绣球】我骗土墙腾的跳过来，转茅檐厌的行过去，退身在背阴黑处。(带云)兀的不有人来也。(唱)莫不是马丹阳有埋伏？我则见悄悄的有人言，原来是潇潇的风弄竹；晃的这月华明闪、云来云去，似人行竹影扶疏。原来这害丹阳刺客心头怕，杀劣马贼人胆底虚。使不着胆大心粗。(云)我自过去。(做见科)(丹阳云)任屠，你来了也。(正末背云)好奇怪，他怎生认的我？(回云)我来了也。(丹阳云)你来做甚么？(正末云)我来杀你哩。(丹阳云)我是个出家人，与你往日无冤，近日无仇，你如何来杀我？(正末云)我是个屠户之家，你化的一方之地都不吃荤腥，坏了俺屠行买卖，我因此来杀你。(丹阳云)你道我化的这一方之地都不吃荤腥，坏了你这买卖，因此来杀贫道。是我搅了你买卖。也罢也罢，贫道受死，你与我快性者。(正末云)你有甚么神通广大，使出来！(丹阳云)贫道那里有神通。(正末唱)【倘秀才】遮莫你摄伏下北极真武，便请下东华帝主，我道你敢是个南方左道术。便有甚缩地法，混天书，我与你个快取。(外扮神子仗剑上)(扳末科)(正末唱)【穷河西】我这里观绝了悠悠的五魂也无，原来这丹阳师父领着一个护身符。他不是跨鹤来，可怎生有这般翅羽？他把我当拦住，则我这泼性命向他跟前怎生过去？(神子杀正末科，下)(正末云)有杀人贼也！(丹阳云)任屠，你做甚么？(正末云)哎哟，有杀人贼也，还我头来！(丹阳云)你才要杀我，倒问我要头，你自摸你那头去。(正末云)师父，放任屠回家去罢。(丹阳云)你要去自去，谁当着你哩。(正末云)师父，我来时一条路，如今三条路，不知往那条路去？(丹阳云)你来处来，去处去，休迷了正道。(正末云)是是是，来处来，去处去。(做寻思科，云)父母生我，是来处来，我若死了，便去处去。他着我休迷了正道，这先生敢教我跟他出家去？罢罢罢，稽首，任屠情愿跟师父出家。(丹阳云)你要出家，你可是甚么善男善女？你恰才提短刀越墙而过，要杀我，如今可要跟我出家。你听者：(诗云)将你那娇妻幼子都休顾，便有玉海金山也不慕。一心唯想你生身何处来，我方才指与你条大道长生路。俺这神仙则许神仙做，你那凡夫则寻你凡夫去。(正末唱)【叨叨令】师父道\"神仙则许神仙做，凡夫则寻你凡夫去。\"爷娘枉说爷娘苦。(云)则是我那魔合罗孩儿，嗨，父母恩养尚且报不的，量他打甚么不紧。(唱)常言道\"儿孙自有儿孙福。\"(云)儿女是金枷玉锁，欢喜冤家。师父，稽首。(唱)任屠却省省得也么哥，却省省得也么哥，告师父指与我一条长生路。(丹阳云)任屠，你坚心要出家么？(正末云)情愿与师父做个徒弟。(丹阳云)任屠，你既要出家，抛弃了你那妻子，方可出家。(正末云)你徒弟既要出家，量他打甚么不紧，徒弟都舍了也。(丹阳云)你真个要出家，我与你十戒：一戒酒色财气，二戒人我是非，三戒因缘好恶，四戒忧愁思虑，五戒口慈心毒，六戒吞腥啖肉，七戒常怀不足，八戒徇己害人，九戒马劣猿颠，十戒怕死贪生。此十戒是万罪之缘，万恶之种。既要学道，必当戒之，将你俗衣都尽去了，身穿着道袍，腰系着杂彩绦，每日在菜园中修行办道。早晨打五百桶水，日中打五百桶水，天晚打五百桶水。缴辘轳，偎陇儿，拨畦儿，打勤劳，受辛苦。口诵《道德经》云：\"道可道，非常道；名可名，非常名。\"(诗云)你那气无强弱志为先，努力须当莫换肩。离得这番凡境界，着你生身别上一重天。(正末云)师父着我早晨打五百桶水，午间打五百桶水，晚夕打五百桶水，一日一千五百桶水。量这眼小井，却不打的干了那。(唱)【三煞】从今后栽下这五株绿柳侵门户，种下这三径黄花近草庐。学师父伏虎降龙，跨鸾乘凤，谁待要宰马敲牛，杀狗屠驴。谢师父救了我这蠢蠢之物，泛泛之才，落落之徒。虽然愚鲁，从小里看过文书。【二煞】高山流水知音许，古木苍烟入画图。学列子乘风，子房归道，陶令休官，范蠡归湖。虽然是平日凡胎，一旦修真，无甚功夫。撇下这砧刀什物，情取那轻卷药葫芦。【煞尾】再谁想泥猪疥狗生涯苦，玉免金乌死限拘。修无量乐有余，朱顶鹤献花鹿；唳野猿啸风虎，云满窗月满户；花满蹊酒满壶，风满帘香满炉。看读玄元《道德》书，习学清虚庄、列术。小小茅庵是可居，春夏秋冬总不殊。春景园林赏花木，夏日山间避炎屠。秋天篱边玩松菊，冬雪檐前看梅竹。皓月清风为伴侣，酒又不饮色又无，财又不贪气不出。我准备麻绳拽辘轳，提挈荆筐担粪土。锄了田苗，种了菜蔬。老做庄稼小做屠。(带云)我兀的到这中年，做你一个徒弟。(唱)哎，师父，我可也打的你那勤劳受的你那苦。(下)(丹阳云)且喜任屠仙胎可在，便要出家。看他修行如何，再传秘法，点化他成仙了道。(词云)任屠，不是我故意的磨灭经年，也只为修仙事全要精专。待他时有一日功成行满，才许你离尘世证果朝元。(下)第三折(旦上，云)妾身任屠浑家是也。自从那日任屠吃了几杯酒，被他众人撺掇着打赌赛，杀那先生去了，至今不见来家。则怕他落在人彀中。又听的说他出了家。我如今锁了门，抱着孩儿去小叔叔家问一声。早来到也。小叔叔开门来！(小叔上，云)谁叫门哩？我开开这门。呀？嫂嫂你那里去来？(旦云)小叔叔，自从你哥哥任屠杀那先生去了，至今不见回来。(小叔云)俺哥哥往那里去了？(旦云)听的说道跟着那先生出家去了。我如今抱着孩儿，不问那里，寻将他去。(小叔云)我和嫂嫂寻俺哥哥去来。(同下)(丹阳上，云)贫道马丹阳。自从任屠跟我出家，可早数日光景了。今日任屠的魔头至也，我且看他如何发付那。(正末挑荆筐上，云)\"道可道，非常道；名可名，非常名。\"(做放下担子科，云)自从跟着师父出家，打水浇畦，口里念\"道可道，非常道；名可名，非常名\"，脱离了酒色财气，人我是非，倒大来好幽哉快活也呵！(唱)【中吕】【粉蝶儿】每日在园内修持，裁排下久长活计。若不是我参透玄机，则这利名场、风波海，虚耽了一世。吃的是淡饭黄虀，淡则淡淡中有味。【醉春风】石鼎内烹茶芽，瓦瓶中添净水。听得一声鸡叫五更初，我又索起、起。识破这眨眼流光，迅指急景，转头浮世。(小叔同旦上，云)嫂嫂，敢在这个菜园儿里。(旦做见正末科，云)兀的不是任屠！好也，你怎生这般模样！(正末云)稽首，你寻我做甚么？(唱)【红绣鞋】我自撇下酒色财气，谁曾离茶药琴棋。(旦云)你住这里做甚么营生？(正末唱)听杜鹃一声声叫道不如归。（旦云）你莫不云阆苑瑶池来？（正末唱)又不曾赴瑶池。(旦云)你可在那里？(正末唱)止不过在终南山色里。(小叔云)哥哥，你想起甚么来，真个在这里？(旦云)任屠，你在这里做甚么？咱家去来。(正末云)大嫂，我如今不比往日了。(唱)【石榴花】每日把辘轳绳直缴到众星稀，我可甚爱日月夜眠迟。则我在这春里夏里秋里冬里受驱驰。(旦云)你可休后悔。(正末唱)更怕甚后悔，又无人把我央及。(旦云)早是我哩，若是别人家妇人呵，怎了。(正末唱)哎，你个婆娘妇女夸贤会，直寻到这搭儿田地。想当日范杞良在长城内，干迤逗的个孟姜女送寒衣。【半鹌鹑】又不比那万水千山。(旦云)我从来三从四德。(正末云)着别人说波。(唱)卖弄他三从四德。(旦云)任屠，你撇下娇妻幼子、家缘家计，跟着那先生出家，几时能够做神仙？我好也要你去，歹也要你去！(正末云)这波娘好是无礼也。你不家去，我敢打你！(唱)我这里便扬起我这拳头。(旦挨正末科，云)你打你打，可又不敢打我。(正末唱)他那揣与我个面皮。(带云)稽首。(唱)常言道今世饶人不算痴，咱两个原是善知识。(旦云)任屠，咱家去来。(正末唱)世来到林下山间，再休想星前月底。(旦云)任屠，可不道夫唱妇随，夫荣妻贵哩。(正末唱)【上小楼】你道是夫唱妇随，夫荣妻贵；我从那早起晚息，掘菜挑虀，打水浇洼。(旦云)你若不家去，我就在这里觅个死处。(正末唱)你待要向这里，撒滞殢。寻个自缢。(带云)不中。(唱)赤紧的菜园中撧葱般人脆。(旦云)我和你一同家去来。(小叔云)哥哥，依着嫂嫂，我每家去来。(正末唱)【幺篇】往常时你劝我，今日个我劝你。那时昧己瞒心，劈两分星，细切薄批。(小叔云)自从哥哥来了，俺这买卖都折了本也。(正末唱)你道是这几日，做屠的伤折了本利。(带云)兄弟，咱宰了一个牲口儿，与他个快性儿。要往人口里过度的茶饭，打当的干净。可不道个\"谨行俭用，十年不富，天之命也。\"任屠也，你出了家也。(唱)你管他甚么猪肥羊贵。(旦云)你在家里，则是宰的几个牲口儿，谁敢劳动着你挑着这等重担子，受这等苦楚。(正末唱)【满庭芳】这担儿便轻如恁的，你道我担荆筐受苦，比你那担火院便宜。(带云)担着这的呵，(唱)止不过两头来往搬兴废，不强似你耽是耽非。(旦云)你敢待学张子房从赤松子修仙学道那？(正末唱)我虽不似张子房休官弃职，我待学陶渊明归去来兮。咱两个都休罪，我和你便今番厮离。(旦云)你着我那里去那？(正末云)由你波。(唱)遮莫你做张郎妇李郎妻。(旦云)你不家去呵，与你个倒断。你休了我者。(小叔云)说的是。哥哥，你若休了嫂嫂，我就收了罢。(正末云)你要休书，等我问师父去。(旦云)你当初娶我时，可不曾问师父。(小叔云)也罢，就着师父与我做个媒人。(正末见丹阳科，云)师父，俺浑家问你徒弟要休书。我休呵好，不休呵好？借问师父纸墨笔砚。(丹阳云)你媳妇问你要休书，怎么与你将经纸写休我这纸笔是写《黄庭》、《道德经》的，怎么与你将经纸写休书？从那里起你那一念？妻是你的谁，谁是你的妻？休呵在的你，不休不在你。(正末云)师父说休呵便在我，不休呵不在我。罢罢罢，我知道了也，师父则是教我休了的是。(唱)【普天乐】我世跳出虎狼丛，拜辞了鸳鸯会。(云)我要写又无纸。(旦云)我这里有手帕。(正末唱)这手帕中做布捻，好做铺尺，菜园中无纸笔，将手帕铺在田地，就着这水渠中，插手在青泥内，打与你个泥手模，便当休离。咱两个恩断义绝，花残月缺，再谁恋锦帐罗帏。(旦扯正末云)任屠，你好下的也！(正末云)你休烦恼，听我说与你。(唱)【耍孩儿】想咱人生在六合乾坤内，活到七十岁有几？人身幻化比芳菲，人愁老花怕春归。人贫人富无多限，花落花开有几日？则是这三寸元阳气，贯串着凡胎浊骨，使作着肉眼愚眉。【二煞】一来我女色再不贪，二来香醪再不吃，堆金积玉成何济！人生一世心都爱，谁为三般事不迷？世跳出红尘内，我则寻泛游槎天浪，下烂斧柯仙棋。【三煞】我则要仙鹤出入随，谁恋你香腮左右偎，你那绣衾不如我这粗绸被。我闲弹夜月琴三弄，谁待细看春风玉一围。咱两个发连理，你爱的是百年姻眷，我怕的是六道轮回。(旦云)任屠，你好下的也！(正末云)你回去了罢。(唱)【四煞】我则见匆匆月出东，厌厌日落西，秋鸿春燕相催逼。(小叔云)哥哥，你看这花朵儿浑家，怎生割舍的出了家？(正末唱)玉天仙妻儿你是你。(旦云)任屠，你看这孩儿。(正末唱)将来魔合罗孩儿，(做摔科)知他谁是谁。(旦哭云)任屠，你怎么把孩儿摔杀了！(正末唱)我见他揾不住腮边泪，休想他水泡般性命，顾不的你花朵似容仪。（旦云）你休了我罢，怎生把孩儿摔死了？我儿也！(正末唱)【五煞】由你待叫吖吖叫到明，哭啼啼哭到黑，打悲歌休想我有还俗意。(旦云)任屠，咱家去罢。(正末唱)哎，你个绿豆皮儿姐姐疾忙退。(小叔云)哥哥，跟俺嫂嫂家去罢。(正末唱)哎，你个无梁桶的哥哥枉了提。休则管闲淘气，絮的你口困，休想我心回。【煞尾】由你死共死活共活，我二则二一则一。我休了娇妻，摔杀幼子，你便是我亲兄弟，跳出俺那七代仙灵将我来劝不得！(下)(旦云)小叔叔，任屠不肯回家去，把孩儿又摔杀了，可怎生了也？(小叔云)真个苦恼。你不还俗便罢，又将孩儿摔死了，这般下的。嫂嫂，你如今真个不好过日子，不如跟着我一同回去住罢。(同下)(丹阳云)此人省悟了。菜园中摔死了幼子，休弃了娇妻，功行将至。再教他见妻子恶姻缘，然后引度他归于正道，未为迟也。(下)第四折(正末上，云)自从跟着师父出家，在这菜园里打勤劳，修行办道，可早十年光景也。(唱)。【双调】【新水令】我虽不曾倒骑鹤背上青霄，今日个任风子积功成道。编四围竹寨篱，盖一座草团瓢。近着这野水溪桥，再不听红尘中是非闹。【驻马听】散诞逍遥，虽不曾阆苑仙家采瑞草，又无甚忧愁烦恼，海山银阙赴蟠桃。新种下黄花三径有谁浇，白云满地无人扫。人道我归去早，春花秋月何时了。(六贼上，云)奉师父法旨，魔障任屠走一遭去。可早来到也。任屠开门来！(正末唱)【川拨棹】那里这般有贼盗，庵门前谁闹吵？俺这里松柏周遭，山川围着；疏竹潇潇，落叶飘飘。有人来到，言语低高，则道是鹤鸣九皋。开开门观觑了，山庵中静悄悄。(六贼云)任屠，我问你要些金珠财宝。(正末云)俺出家人那里得金珠财宝？(六贼云)兀的不是。(正末云)敢是俺师父的，你要将去。(六贼云)我问你要那猿。(正末云)俺出家人那里得那猿来？(六贼云)兀的不是。(正末云)敢是俺师父的，你要将去。(六贼云)我问你要那马。(正末云)我出家人那里得那马来？(六贼云)兀的不是。(正末云)敢是俺师父的，你要将去。(唱)【雁儿落】我只道人不知鬼不觉，却原来你空叫咱空闹。(带云)金珠财宝都将的去，师父来问，我说些甚么？哥哥，你姓甚名谁？(六贼云)我名可名，无姓名。(正末唱)你道是名可名无姓名。(带云)俺出家的东西你将的去。(唱)可正是道可道非常道。(六贼云)任屠，你怎生骂我？(做揪住科)(正末唱)【得胜令】呀，走将来揪住吕公绦。(六贼推倒正末科)(正末唱)哎哟，险跌破许由瓢。鹤泣霜天表，猿啼夜月高，他将那骏马牵着。(带云)那马嘶喊咆哮，回头有顾主之心。(唱)可正是马有垂缰报。(带云)稽首。(唱)把性命相饶，怎生教人无刎颈交。(六贼下)(俫儿上，云)自家是任屠的孩儿。十年前在菜园中摔杀了，我如今问他索命走一遭去。任屠开门来！(正末云)又是谁叫门？我开开这门。小哥哥，做甚么？(俫云)我问你要件东西。(正末云)你要甚么那？(俫云)我要你那绦儿。(正末云)你半的去了，我可系甚么那？(俫云)你不与我，我就杀了你！(正末云)你要将的去。(俫云)我再问你要件东西。(正末云)你又要甚么那？(俫云)我要你那领袍。(正末云)你将的去了，我可穿甚么那？(俫云)你不与我，我就杀了你！(正末云)你要呵，将的去。(俫云)我再问你要件东西。(正末云)你又要甚么那？(俫云)我问你要那颗头。(正末云)哥哥也，连着筋哩。哥也，我和你有甚么仇？(俫云)你记的十年前菜园中摔死了我，今日偿我命来，快将头来！(正末唱)【川拨棹】吓的我五魂消，怎提防笑里刀。他待显耀雄豪，乱下风雹。天也，我几时能够金蝉脱壳？可不道家有老敬老、有小敬小？(俫云)将头来。(正末唱)【七兄弟】我这里劝着、道着，他不采分毫，别人的首级他强要。他小心儿不肯自量度，可不道\"君子不夺人之好\"。(俫云)将头来！(正末唱)【梅花酒】你敢忍不的也，我敢显躁暴。我揝住你那头梢，我敢烂臜臜打碎你脑，我敢各支支撧折你腰。(俫云)你撧波。(正末云)稽首。(唱)师父道且忍着。我又不曾宴蟠桃，又不曾炼丹药，不死呵几时了。【收江南】呀，我则索咬着牙，又吃你这杀人刀。(俫杀正末科)(下)(正末云)有杀人贼也！(丹阳上，云)任屠，你省也吗？(正末唱)原来是马丹阳使的这圈套，险把个泼残生倾在小儿曹。师父又撞着，我则索终朝每日打勤劳。(丹阳云)任屠，你见了么？那六个人是你身边六贼，那小孩儿是你菜园中摔死的小的。今日见了酒、色、财、气，人、我、是、非，你今日功成行满。你听着。(诗云)为你有终始，救你无生死。贫道马丹阳，三度任风子。(众仙各执乐器迎科)(正末唱)【尾】众神仙都来到，把任屠摄赴蓬莱岛。今日个得道成仙，到大来无是无非快活到老。(并下)"
  },
  {
    "title": "【中吕】喜春来_六艺礼夙兴",
    "author": "马致远",
    "dynasty": "元代",
    "content": "六艺礼夙兴夜寐尊师行，动止浑绝浮浪名，身潜诗礼且陶情。柳溪中，人世小蓬瀛。乐宫商律吕随时奏，散虑焚香理素琴，人和神悦在佳音。不关心，玉漏滴残淋。射古来射席观其德，今向樽前自乐心，醉横壶矢卧蓑阴。且闲身，醒踏月明吟。御昔驰铁骑经燕赵，往复奔腾稳似船，今朝两鬓已成斑。机自参，牛背得身安。书笔尖落纸生云雾，扫出龙蛇惊四筵，蛮书写毕动君颜。酒中仙，一恁醉长安。数盈虚妙自胸中蓄，万事幽传一掌间，不如长醉酒垆边。是非潜，终日乐尧年。"
  },
  {
    "title": "【中吕】粉蝶儿",
    "author": "马致远",
    "dynasty": "元代",
    "content": "寰海清夷，扇祥风太平朝世，赞尧仁洪福天齐。乐时丰，逢岁稔，天开祥瑞，万世皇基，股肱良庙堂之器。【迎仙客】寿星捧玉杯，王母下瑶池，乐声齐众仙来庆喜。六合清，八辅美，九五龙飞，四海升平日。【喜春来】凤凰池暖风光丽，日月袍新扇影低，雕阑玉砌彩云飞，才万里，锦绣簇华夷。【满庭芳】皇封酒美，帘开紫雾，香喷金貌。望枫宸八拜丹墀同，衮龙衣垂抚无为。龙蛇动旌旗影里，燕雀高宫殿风微。道德天地，尧天舜日，看文武两班齐。【尾】祝吾皇万万年，镇家邦万万里。八方齐贺当今帝，稳坐盘龙亢金椅。"
  },
  {
    "title": "四块玉·叹世",
    "author": "马致远",
    "dynasty": "元代",
    "content": "两鬓皤，中年过，图甚区区苦张罗？人间庞辱都参破。种春风二顷田，远红尘千丈波，倒大来闲快活。"
  },
  {
    "title": "湘妃怨·采莲湖上画船儿",
    "author": "马致远",
    "dynasty": "元代",
    "content": "采莲湖上画船儿，垂钓滩头白鹭鸶。雨中楼阁烟中寺，笑王维作画师。蓬莱倒影参差。薰风来至，荷香净时。清洁煞避暑的西施。"
  },
  {
    "title": "【南吕】四块玉_叹世两鬓皤",
    "author": "马致远",
    "dynasty": "元代",
    "content": "叹世两鬓皤，中年过，图甚区区苦张罗？人间庞辱都参破。种春风二顷田，远红尘千丈波动，倒大来闲快活。子孝顺，妻贤惠，使碎心机为他谁？到头来难免无常日。争名利，夺富贵，都是痴。带野花，携村酒，烦恼如何到心头。谁能跃马常食肉？二顷田，一具牛，饱后休。佐国心，拿云手，命里无时莫刚求。随时过遣休生受。几叶绵，一片绸，暖后休。带月行，披星走，孤馆寒食故乡秋。妻儿胖了咱消瘦。枕上忧，马上愁，死后休。白玉堆，黄金垛，一日无常果如何？良辰媚景休空过。琉璃钟琥珀浓，细腰舞皓齿歌，倒大来闲快活。风内灯，石中火，从结灵胎便南柯，福田休种儿孙祸。结三生清净缘，住一区安乐窝，到大来闲快活。月满轮，花成朵，信马携仆到鸣珂，选一间岩嵌房儿坐，浅斟着金曲卮，低讴着白雪歌，倒大来闲快活。甑有尘，门无锁，人海从教斗张罗。共诗朋闲访相酬和，尽场儿吃闷酒，即席间发淡科，倒大来闲快活。"
  },
  {
    "title": "【双调】新水令_题西湖四时",
    "author": "马致远",
    "dynasty": "元代",
    "content": "题西湖四时湖水镜无瑕，布江山自然如画。雄宴赏，聚奢华。人不奢华，山景本无价。【庆东原】暖日宜乘轿，春风堪信马，恰寒食有二百处秋千架。向人娇杏花，扑人衣柳花，迎人笑桃花。来往画船游，招飐青旗挂。【枣乡词】纳凉时，波涨沙，满湖香芰荷蒹葭。莹玉杯，青玉斝，恁般楼台正宜夏，都输他沉李浮瓜。【挂玉钩】曲岸经霜落叶滑，谁道是秋潇洒。最好西湖卖酒家，黄菊绽东篱下。自立冬，将残腊，雪片似江梅，血点般山茶。【石竹子】锦绣钱塘富贵家，簪缨画戟官宦衙。百岁能欢几时价，可惜韶华过了他。【山石榴】橹摇摇，声嗟呀，每华一梦天来大，风物逐人化。虚名争甚那？孤舟驾，功名已在渔樵话，更饮三杯罢。【醉娘子】真个醉也么沙，真个醉也么沙。笑指南峰，却道西楼，真个醉也么沙。【一锭银】欲赋终焉力不加，囊箧更俱乏。自赛了儿婚女嫁，却归来林下。【驸马还朝】想象间神仙宫类馆娃，俯仰间飞来峰胜巫峡。葛仙翁郭璞家，几点林樱似丹砂。【胡十八】云外塔，日边霞，桥上客，树头鸦，水亭山阁日西斜。哎，老子，醉么？宜阆苑泛浮槎。【阿纳忽】山上栽桑麻，湖内寻生涯，枕头上鼓吹鸣蛙，江上听甚琵琶。【尾】渔村偏喜多鹅鸭，柴门一任绝车马。竹引山泉，鼎试雷芽。但得孤山寻梅处，苫间草夏，有林和靖是邻家，喝口水西湖上快活煞。"
  },
  {
    "title": "【南吕】一枝花_惜春夺残造",
    "author": "马致远",
    "dynasty": "元代",
    "content": "惜春夺残造化功，占断繁华富，芳名喧上苑，和气满皇都。论春秀谁如，一任教浪蕊闲花坞。正是断人肠三月初，本待学煮海张生，生扭做游春杜甫。【梁州】齐臻臻珠围翠绕，冷清清绿暗红疏，但合眼梦里寻春去。春光堪画，春景堪图，春心狂荡，春梦何如？消春愁不曾两叶眉舒，殢春娇一点心酥。感春情来来往往蜂媒，动春意哀哀怨怨杜宇，乱春心乔乔怯怯莺雏。春光，怎如？绿窗犹唱留春住，怎肯把春负？长要春风醉后扶，春梦似华胥。【隔尾】休耽阁一天柳絮如绵舞，满地残花似锦铺，九十日春光等闲赠。云窗月户，狂风聚雨，休没乱杀东君做不得主。"
  },
  {
    "title": "【仙吕】赏花时_长江风送客",
    "author": "马致远",
    "dynasty": "元代",
    "content": "长江风送客冯客苏卿先配成，愁杀风流双县令。扑簌簌泪如倾，凄凉愁损，相伴着短檠灯。【幺】愁恨厌厌魂梦惊，两处相思一样情。风送片帆轻，天涯隐隐，船去似驭云行。【赚煞】碧波清，江天静，既解缆如何住程？灭烛掀帘风越紧，转回头又到山城。过沙汀，烟水澄澄，千里洪波良夜永。蛾眉月明，恰才风定，猛抬头观见豫章城。孤馆雨留人鞍马区区山路遥，月暗星稀天欲晓，云气布荒郊。前途店少，仅此避风雹。【幺】客舍骎骎过几朝，雨哨纱窗魂欲消。离故国路途遥。柴门静悄，无意饮香醪。【赚煞】听林间，寒鸦噪，野店江村未晓。风刮得关山叶乱飘，料前村冷落渔樵。闷无聊，心内如烧，昏惨惨孤灯不住挑。浓云渐消，月明斜照，送清香梅绽灞陵桥。掬水月在手古镜当天秋正磨，玉露瀼瀼寒渐多，星斗灿银河。泉澄潦尽，仙桂影婆娑。【幺】不觉楼头二鼓过，慢撒金莲鸣玉珂。离香阁近花科，丫环唤我，渴睡也去来呵。【赚煞】紧相催，闲笃磨，快道与茶茶嬷嬷。宝鉴妆奁准备着，就这月华明乘兴梳裹，喜无那，非是咱风魔，伸玉指盆池内蘸绿波。刚绰起半撮，小梅香也歇和，分明掌上见嫦娥。弄花香满衣丽日迟迟帘影筛，燕子来时花正开。闲绣阁冷妆台，兜鞋信步，后园里遣闷怀。【幺】万紫千红娇弄色，娇态难禁风力摆。时乱点尘埃，见秋千挂起，芳草上层阶。【赚煞】猛观绝，宜簪带，行不顾香泥绿苔。晓露未晞移绣鞋，爱寻香频把身挨。喜盈腮，折得向怀揣，就手内游蜂斗争采，不离人左侧。风流可爱，贴春衫又引得个粉蝶儿来。"
  },
  {
    "title": "【双调】夜行船_酒病花愁何",
    "author": "马致远",
    "dynasty": "元代",
    "content": "酒病花愁何日彻，劣冤家省可里随斜。见气顺的心疼，脾和的眼热，休没前程外人行言说。【幺】但有半米儿亏伊天觑者，图个甚意断恩绝。你既不弃旧怜新，休想我等闲心趄，合受这场抛撇。【鸳鸯煞】据他有魂灵宜赛多情社，俺心合受这相思业。牵惹情杯，愁恨千叠，唱道但得半米儿有担擎底九千纸教天赦。怕有半米儿心别，教不出的房门化做血。"
  },
  {
    "title": "清江引",
    "author": "马致远",
    "dynasty": "元代",
    "content": "林泉隐居谁到此，有客清风至。会作山中相，不管人间事。争甚么半张名利纸！"
  },
  {
    "title": "南吕·四块玉",
    "author": "马致远",
    "dynasty": "元代",
    "content": "雁北飞，人北望，抛闪煞明妃也汉君王。小单于把盏呀刺刺唱。青草畔有收酪牛，黑河边有扇尾羊，他只是思故乡。"
  },
  {
    "title": "落梅风·夕阳下",
    "author": "马致远",
    "dynasty": "元代",
    "content": "夕阳下，酒旆闲。两三航未曾着岸。落花水香茅舍晚，断桥头卖鱼人散。"
  },
  {
    "title": "四块玉",
    "author": "马致远",
    "dynasty": "元代",
    "content": "美貌娘，名家子，自驾着个私奔车儿。汉相如便做文章士，爱他那一操儿琴，共他那两句儿诗。也有改嫁时。"
  },
  {
    "title": "【大石调】青杏子_天赋两风流",
    "author": "马致远",
    "dynasty": "元代",
    "content": "天赋两风流，须知是福惠双修。骖鸾仙子骑鲸友，琼姬子高，巫娥宋玉，织女牵牛。【憨郭郎】当垆心既有，题柱志须酬，莫向风尘内，久淹留。【还京乐】标格江梅清秀，腰肢宫柳轻柔，岂止兰心蕙性，不惟皓齿明眸。芳名美誉，镇平康冠金斗，压尽滹阳十丑。体面妖娆，精神抖擞。作来酒令诗筹，坐间解使并州客，绿鬓先秋。飞燕体翩翻舞袖，回鸾态飘飖翠被，遏云声口留喨歌喉。情何似情何在？恐随彩云易收，丁香枝上，骓蔻梢头。【净瓶儿】莫效临岐柳，折入时人手，许持箕帚，愿结绸缪。娇羞，试穷究，博个天长和地久，从今后，莫教恩爱等闲休。【随煞】休道姻缘难成就，好处要人消受，终须是配偶，偏甚先教沈郎瘦。"
  },
  {
    "title": "【商调】集贤宾",
    "author": "马致远",
    "dynasty": "元代",
    "content": "思情天涯自他为去客，黄犬信音乖。日日凌波袜冷，湿透青苔。向东风不倚朱扉，傍斜阳也立闲阶，扑通地石沉大海，人更在青山外。倦题宫叶字，羞见海棠开。【幺】春光有钱容易买，秋景最伤杯。他便似无根蓬草，任飘零不厌尘埃。假饶是线断风笋，落谁家也要个明白。近来自知浮世窄，少负他惹多苦债，别离期限数，占卜卦钱排。【金菊香】敢投了招婿相公宅，多就了除名烟月牌，迷留没乱处猜。柳叶眉儿好，等你过章台。【浪来里】更漏永，怎地捱？砧声才住角声哀。有灯光恨杀无月色，是何相待？姮娥影占了看书斋。【尾】听夜雨无情，哨纱窗紧慢有三千解，韵欺蛩入耳，点共泪盈腮。疏竹响，晚风筛。刬地将芭蕉叶儿摆。意中人何在？猛随风雨上心来！"
  },
  {
    "title": "乔木查",
    "author": "马致远",
    "dynasty": "元代",
    "content": "想秦宫汉阙，都做了衰草牛羊野。不恁渔樵无话说。纵荒坟横断碑，不辨龙蛇。"
  },
  {
    "title": "湘妃怨·人家篱落酒旗儿",
    "author": "马致远",
    "dynasty": "元代",
    "content": "人家篱落酒旗儿，雪压寒梅老树枝。吟诗未稳推敲字，为西湖捻断髭，恨东坡对雪无诗。休道是苏学士，韩退之，难装煞傅粉的西施。"
  },
  {
    "title": "拨不断",
    "author": "马致远",
    "dynasty": "元代",
    "content": "名利竭，是非绝。红尘不向门前惹，绿树偏宜屋角遮，青山正补墙头缺，竹篱茅舍。"
  },
  {
    "title": "庆宣和",
    "author": "马致远",
    "dynasty": "元代",
    "content": "投至狐踪与兔穴，多少豪杰。鼎足三分半腰折，魏耶？晋耶？"
  },
  {
    "title": "四块玉·美貌娘",
    "author": "马致远",
    "dynasty": "元代",
    "content": "美貌娘，名家子，自驾着个私奔车儿。汉相如便做文章士，爱他那一操儿琴，共他那两句儿诗。也有改嫁时。"
  },
  {
    "title": "四块玉·绿鬓衰",
    "author": "马致远",
    "dynasty": "元代",
    "content": "绿鬓衰，红颜改，羞把尘容画麟台。故园风景依然在；三顷田，五亩宅，归去来。"
  },
  {
    "title": "【双调】夜行船_帘外西风飘",
    "author": "马致远",
    "dynasty": "元代",
    "content": "帘外西风飘落叶，扑簌簌落满阶砌。晚景消疏，秋声呜咽，又是断肠时节。【乔牌儿】寸心愁万叠，业眼怎交睫？孤帏难捱半夜，凄凉何日彻！【风入松】劣冤家真个负心别，陡恁的随邪。好姻缘取次磨灭，谩交人感叹伤叹！楚岫被云遮，袄庙火烧绝。【鸳鸯煞】谁承望半路思他心起，待刚来自家冤业。宝鉴分开，玉簪掂折。喝道薄幸亏人，神天觑者。到如今着坚心儿捱，不消分别。负德辜恩见去也。又一片花飞春意减，休直到绿愁红惨。夜拥鸳衾，晓临鸾鉴，病恹恹粉憔胭淡。【风入松】再休将风月檐儿担，就里尴尬。付能捱得离坑陷，又钻入虎窟蛟潭。使不着狂心怪胆，恁却甚饱轻谙。【阿忽令】才见了明暗，且做些搠淹，倘忽间被他啜赚，那一场羞惨。【鸳鸯煞】有魂灵晓事伊台鉴，没寻思休惹人嚼啖。恁便坐守行监，少不得个面北眉南。唱道小可何堪，他亲怎敢。恁那鬼厮扑恩情忺，得时暂委实受过吃苦难甘，恁时节冤家信得俺。夜行船不合青楼酒半酣，据些呵小生该斩。楚岫云迷，蓝桥水淹，没气性休交人啜赚。【风入松】对人前排得话儿岩，就是尴尬。吓破风流胆，这一场吃苦难甘。相知每无些店三，般得人面北眉南。【阿忽令】觑了他行赚，呼了它言谈。动不动口儿泼忏，道的人羞惨。【鸳鸯煞】尽教他统镘的姨夫喊，岂无晓事相知鉴。俺不是曾花里钻延，酒楼上贪婪。唱道俺气般看他，他心肝般看俺。想这场聚散别离寻思好淡。若是奶奶肯权耽，俺这合死的敲牙再不敢。"
  },
  {
    "title": "【般涉调】哨遍",
    "author": "马致远",
    "dynasty": "元代",
    "content": "张玉岩草书自唐晋倾亡之后，草书扫地无踪迹。天再产玉岩翁，卓然独立根基。甚纲纪？胸怀洒落，意气聪明，才德相兼济。当日先生沉醉，脱巾露顶，裸袖揎衣。霜毫历历蘸寒泉，麝墨浓浓浸端溪。卷展霜缣，管握铜龙，赋歌赤壁。【幺】仔细看六书八法皆完备，舞凤戏翔鸾韵美。写长空两脚墨淋漓，洒东窗燕子衔泥。甚雄势！斩钉截铁，缠葛垂丝，似有风云气。据此清新绝妙，堪为家宝，可上金石。二王古法梦中存，怀素遗风尽真习。料想方今，寰宇四海，应无赛敌。【五煞】尽一轴，十数尺，从头一扫无凝滞。声清恰似蚕食叶，气勇浑同猊抉石。超先辈，消翰林一赞，高士留题。【四】写的来狂又古，颠又实，出乎其类拔乎萃。软如杨柳和风舞，硬似长空霹雳摧。真堪惜！沉沉着着，曲曲直直。【三】画一画如阵云，点一点似怪石，撇一撇如展鵾鹏翼。栾环怒偃乖龙骨，峻峭横拖巨蟒皮。特殊异，似神符堪咒，蚯蚓蟠泥。【二】写的来娇又嗔，怒又喜，千般丑恶十分媚。恶如山鬼拔枯树，媚似扬妃按羽衣。谁堪比，写黄庭换取，道士鹅归。【一】颜真卿苏子瞻，米元章黄鲁直，先贤墨迹君都得。满箱拍塞数千卷，文锦编挑满四围。通三昧，磨崖的本，画赞初碑。【尾】据划画难，字样奇，就中浑穿诸家体，四海纵横第一管笔。"
  },
  {
    "title": "【南吕】一枝花_咏庄宗行乐",
    "author": "马致远",
    "dynasty": "元代",
    "content": "咏庄宗行乐宠教坊荷叶杯，踏金顶莲花爨；常忘了治国心，背记了《谒食酸》。镜新磨无端，把李天下题名儿唤。但传喧声口賴里喘。教得些年小的宫娥都唱，喜春来和风渐暖。【梁州】听得那静鞭响燋燋聒聒，听得杖鼓鸣恰早喜喜欢欢。近着那独杨宫创盖一座宜春馆。则这是治梨园的周武，掌乐府的齐桓。向三垂岗左右、湖柳坡周遭，则见沙场上白骨漫漫，别人见心似锥剜。那里也石敬瑭前部先锋，周德威行营的总管？那里也二皇兄乐乐停鉴？这社稷则是覆盆硗梁江山，生纽做宋天下，结髦儿是狗家疃，投至刹了朱温、坏了黄巢、占得汴梁、刚得那半载儿忄匆宽。【隔尾三煞】不肯省刑法、薄税敛、新条款，每每殢酒色、恋徘优，恣淫乱。国政民修心无叛，可惜英君十三，上石门寺里保驾，朱节儿镇谋十五载，朝属梁，暮属晋，刚挣揣得个散令伶官。【二】内藏院本三千段，抹上搽炭数百般，愿求在坐一席欢。天子龙袍扇面儿也待团圞，贯金线细沿伴。它那里颤颤巍巍带着一顶爨巾，知它是何代衣冠。【尾】迟和疾内藏库内无了歪镘；早晚，尚书省散了些火伴。守下次的官家等交搀，做杂剧那院酸，拴些艳段。我则怕长朝殿里勾栏儿做不满。"
  },
  {
    "title": "【越调】小桃红_四公子宅赋",
    "author": "马致远",
    "dynasty": "元代",
    "content": "四公子宅赋春画堂春暖绣帏重，宝篆香微动。此外虚名要何用？醉乡中，东风唤醒梨花梦。主人爱客，寻常迎送，鹦鹉在金笼。夏映帘十二挂珍珠，燕子时来去。午梦薰风在何处？问青奴，冰敲宝鑑玎珰玉。兀的不胜如，石家争富，击破紫珊瑚。秋碧纱人歇翠纨闲，觉后微生汗。乞巧楼空夜筵散，袜生寒，青苔砌上观银汉。流萤几点，井梧一叶，新月曲阑干。冬两轩修竹凤凰栖，雪压玲珑翠。惯得闲人日高睡，赖花医，扶头枕上多风味。门前怪得，狂风无力，家有辟寒犀。"
  },
  {
    "title": "落梅风",
    "author": "马致远",
    "dynasty": "元代",
    "content": "天教富，莫太奢。无多时好天良夜。看钱奴硬将心似铁，空辜负锦堂风月。"
  },
  {
    "title": "金字经·絮飞飘白雪",
    "author": "马致远",
    "dynasty": "元代",
    "content": "絮飞飘白雪，鲊[1]香荷叶风。且向江头作钓翁。穷，男儿未济中。风波梦，一场幻化中。"
  },
  {
    "title": "湘妃怨·金卮满劝莫推辞",
    "author": "马致远",
    "dynasty": "元代",
    "content": "金卮满劝莫推辞，已是黄柑紫蟹时。鸳鸯不管伤心事，便白头湖上死。爱园林一抹胭脂，霜落在丹枫上，水飘着红叶儿。风流煞带酒的西施。"
  },
  {
    "title": "仙吕·青哥儿",
    "author": "马致远",
    "dynasty": "元代",
    "content": "正月春城春宵无价，照星桥火树银花。妙舞清歌最是他，翡翠坡前那人家，鳌山下。五月榴花葵花争笑，先生醉读《离骚》。卧看风檐燕垒巢。忽听得江津戏兰桡，船儿闹。九月前年维舟寒漱，对篷窗丛菊花发。陈迹犹存戏马台。说道丹阳寄奴来，愁无奈。十二月隆冬严寒时节，岁功来待将迁谢。爱惜梅花积下雪。分付与东君略添些，丰年也。"
  },
  {
    "title": "天竺寺八月十五日夜桂子",
    "author": "皮日休",
    "dynasty": "唐代",
    "content": "玉颗珊珊下月轮，殿前拾得露华新。至今不会天中事，应是嫦娥掷与人。"
  },
  {
    "title": "汴河怀古二首",
    "author": "皮日休",
    "dynasty": "唐代",
    "content": "万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。"
  },
  {
    "title": "咏螃蟹呈浙西从事",
    "author": "皮日休",
    "dynasty": "唐代",
    "content": "未游沧海早知名，有骨还从肉上生。莫道无心畏雷电，海龙王处也横行。"
  },
  {
    "title": "春夕酒醒",
    "author": "皮日休",
    "dynasty": "唐代",
    "content": "四弦才罢醉蛮奴，醽醁馀香在翠炉。夜半醒来红蜡短，一枝寒泪作珊瑚。"
  },
  {
    "title": "馆娃宫怀古",
    "author": "皮日休",
    "dynasty": "唐代",
    "content": "响屐廊中金玉步，采苹山上绮罗身。不知水葬今何处，溪月弯弯欲效颦。"
  },
  {
    "title": "橡媪叹",
    "author": "皮日休",
    "dynasty": "唐代",
    "content": "秋深橡子熟，散落榛芜冈。伛偻黄发媪，拾之践晨霜。移时始盈掬，尽日方满筐。几曝复几蒸，用作三冬粮。山前有熟稻，紫穗袭人香。细获又精舂，粒粒如玉珰。持之纳于官，私室无仓箱。如何一石余，只作五斗量！狡吏不畏刑，贪官不避赃。农时作私债，农毕归官仓。自冬及于春，橡实诳饥肠。吾闻田成子，诈仁犹自王。吁嗟逢橡媪，不觉泪沾裳。"
  },
  {
    "title": "馆娃宫怀古五绝",
    "author": "皮日休",
    "dynasty": "唐代",
    "content": "绮閤飘香下太湖，乱兵侵晓上姑苏。越王大有堪羞处，只把西施赚得吴。郑妲无言下玉墀，夜来飞箭满罘罳。越王定指高台笑，却见当时金镂楣。半夜娃宫作战场，血腥犹杂宴时香。西施不及烧残蜡，犹为君王泣数行。素袜虽遮未掩羞，越兵犹怕伍员头。吴王恨魄今如在，只合西施濑上游。响屟廊中金玉步，采蘋山上绮罗身。不知水葬今何处，溪月弯弯欲效颦。"
  },
  {
    "title": "秋江晓望",
    "author": "皮日休",
    "dynasty": "唐代",
    "content": "万顷湖天碧，一星飞鹭白。此时放怀望，不厌为浮客。"
  },
  {
    "title": "奉和再招（一作文燕招润卿）",
    "author": "皮日休",
    "dynasty": "唐代",
    "content": "飙御已应归杳眇，博山犹自对氛氲。不知入夜能来否，红蜡先教刻五分。"
  },
  {
    "title": "闲夜酒醒",
    "author": "皮日休",
    "dynasty": "唐代",
    "content": "醒来山月高，孤枕群书里。酒渴漫思茶，山童呼不起。"
  },
  {
    "title": "夜看樱桃花",
    "author": "皮日休",
    "dynasty": "唐代",
    "content": "纤枝瑶月弄圆霜，半入邻家半入墙。刘阮不知人独立，满衣清露到明香。"
  },
  {
    "title": "钓侣二章·其二",
    "author": "皮日休",
    "dynasty": "唐代",
    "content": "严陵滩势似云崩，钓具归来放石层。烟浪溅篷寒不睡，更将枯蚌点渔灯。"
  },
  {
    "title": "奉和鲁望四明山九题·青棂子",
    "author": "皮日休",
    "dynasty": "唐代",
    "content": "山风熟异果，应是供真仙。味似云腴美，形如玉脑圆。衔来多野鹤，落处半灵泉。必共玄都奈，花开不记年。"
  },
  {
    "title": "茶中杂咏·煮茶",
    "author": "皮日休",
    "dynasty": "唐代",
    "content": "香泉一合乳，煎作连珠沸。时看蟹目溅，乍见鱼鳞起。声疑松带雨，饽恐生烟翠。尚把沥中山，必无千日醉。"
  },
  {
    "title": "石榴歌",
    "author": "皮日休",
    "dynasty": "唐代",
    "content": "蝉噪秋枝槐叶黄，石榴香老愁寒霜。流霞包染紫鹦粟，黄蜡纸裹红瓠房。玉刻冰壶含露湿，斓斑似带湘娥泣。萧娘初嫁嗜甘酸，嚼破水精千万粒。"
  },
  {
    "title": "重题蔷薇",
    "author": "皮日休",
    "dynasty": "唐代",
    "content": "浓似猩猩初染素，轻如燕燕欲凌空。可怜细丽难胜日，照得深红作浅红。"
  },
  {
    "title": "惠山听松庵",
    "author": "皮日休",
    "dynasty": "唐代",
    "content": "千叶莲花旧有香，半山金刹照方塘。殿前日暮高风起，松子声声打石床。"
  },
  {
    "title": "茶中杂咏·茶鼎",
    "author": "皮日休",
    "dynasty": "唐代",
    "content": "龙舒有良匠，铸此佳样成。立作菌蠢势，煎为潺湲声。草堂暮云阴，松窗残雪明。此时勺复茗，野语知逾清。"
  },
  {
    "title": "七爱诗·李翰林(白)",
    "author": "皮日休",
    "dynasty": "唐代",
    "content": "吾爱李太白，身是酒星魄。口吐天上文，迹作人间客。磥砢千丈林，澄澈万寻碧。醉中草乐府，十幅笔一息。召见承明庐，天子亲赐食。醉曾吐御床，傲几触天泽。权臣妒逸才，心如斗筲窄。失恩出内署，海岳甘自适。刺谒戴接幂，赴宴著縠屐。诸侯百步迎，明君九天忆。竟遭腐胁疾，醉魄归八极。大鹏不可笼，大椿不可植。蓬壶不可见，姑射不可识。五岳为辞锋，四溟作胸臆。惜哉千万年，此俊不可得。"
  },
  {
    "title": "虎丘寺西小溪闲泛三绝",
    "author": "皮日休",
    "dynasty": "唐代",
    "content": "鼓子花明白石岸，桃枝竹覆翠岚溪。分明似对天台洞，应厌顽仙不肯迷。绝壑只怜白羽傲，穷溪唯觉锦鳞痴。更深尚有通樵处，或是秦人未可知。高下不惊红翡翠，浅深还碍白蔷薇。船头系个松根上，欲待逢仙不拟归。"
  },
  {
    "title": "奉和鲁望白菊",
    "author": "皮日休",
    "dynasty": "唐代",
    "content": "已过重阳半月天，琅华千点照寒烟。蕊香亦似浮金靥，花样还如镂玉钱。玩影冯妃堪比艳，炼形萧史好争妍。无由擿向牙箱里，飞上方诸赠列仙。"
  },
  {
    "title": "通玄子栖宾亭记",
    "author": "皮日休",
    "dynasty": "唐代",
    "content": "　　距彭泽东十里，有仙邃源奥处，号曰富阳，文士李中白隐焉。五年冬别中白，岁且翅，再自淝陵之江左，因访于是。至其门，骖不暇绁，而目爽神王，恍恍然迨若入于异境矣。诉别苦外，不复游一词。且乐其得也，木秀于芝，泉甘于饴。霁峰倚空，如碧毫扫粉障，色正鲜温。鸣溪潀潀，源内橐龠，鞲出琉璃液。石有怪者，骁然闯然，若将为人者。禽有异者，嘐嘐然若将天驯耶。每空斋寥寥，寒月方午，松竹交韵。其正声雅音，笙师之吹竿，邠人之鼓龠，不能过也。况延白云为升堂之侣，结清风为入室之宾，其为趣则生而未睹矣。中白所尚皆古，以时不合已，故隐是境，将至老。呜呼！世有用君子之道隐者乎？有则是境不足留吾中白也。昔馀与中白有俱隐湘衡之志，中白以时不合己，果偿本心。馀以寻求计吏，不谐夙念，今至是境。语及名利，则芒刺在背矣。夫宾之来也，不逾于邑，（谓彭泽县）邑距是十里，至是者不为易矣。其延之，旦不晡乎，晡不夕乎，则俟宾之所，果不可低庳。于是钜其寝，西向百步，则筑宾亭焉。两其室而一其厦，且曰：宾将病暑，吾则敞其檐。宾将病塞，吾则奥其牖。自竟是功，则鲜薧之馈，罍樽之费，纵倍于前矣。其功始于咸通二年秋八月。后五年五月，中白馆馀于是。且祷其记而名之者，累月让不获。因曰：“古者有高隐殊逸，未被爵命，敬之者以其德业号而称之，元德、元晏是也。夫学高行远谓之通，志深道大谓之元，男子通称谓之子，谓请以‘通元子’为其号，请以‘栖宾’马为亭名。”噫！知我者不谓我为佞友矣。五年五月朔日记。"
  },
  {
    "title": "鸳鸯二首",
    "author": "皮日休",
    "dynasty": "唐代",
    "content": "双丝绢上为新样，连理枝头是故园。翠浪万回同过影，玉沙千处共栖痕。若非足恨佳人魄，即是多情年少魂。应念孤飞争别宿，芦花萧瑟雨黄昏。钿鎞雕镂费深功，舞妓衣边绣莫穷。无日不来湘渚上，有时还在镜湖中。烟浓共拂芭蕉雨，浪细双游菡萏风。应笑豪家鹦鹉伴，年年徒被锁金笼。"
  },
  {
    "title": "茶中杂咏·茶舍",
    "author": "皮日休",
    "dynasty": "唐代",
    "content": "阳崖枕白屋，几口嬉嬉活。棚上汲红泉，焙前蒸紫蕨。乃翁研茗后，中妇拍茶歇。相向掩柴扉，清香满山月。"
  },
  {
    "title": "茶中杂咏·茶坞",
    "author": "皮日休",
    "dynasty": "唐代",
    "content": "闲寻尧氏山，遂入深深坞。种荈已成园，栽葭宁记亩。石洼泉似掬，岩罅云如缕。好是夏初时，白花满烟雨。"
  },
  {
    "title": "奉和鲁望蔷薇次韵",
    "author": "皮日休",
    "dynasty": "唐代",
    "content": "谁绣连延满户陈，暂应遮得陆郎贫。红芳掩敛将迷蝶，翠蔓飘飖欲挂人。低拂地时如堕马，高临墙处似窥邻。只应是董双成戏，剪得神霞寸寸新。"
  },
  {
    "title": "原谤",
    "author": "皮日休",
    "dynasty": "唐代",
    "content": "　　天之利下民，其仁至矣！未有美于味而民不知者，便于用而民不由者，厚于生而民不求者。然而暑雨亦怨之，祁寒亦怨之，己不善而祸及亦怨之，己不俭而贫及亦怨之。是民事天，其不仁至矣！天尚如此，况于君乎？况于鬼神乎？是其怨訾恨讟，蓰倍于天矣！有帝天下、君一国，可不慎欤！故尧有不慈之毁，舜有不孝之谤。殊不知尧慈被天下，而不在于子;舜孝及万世，乃不在于父。呜呼！尧、舜，大圣也，民且谤之；后之王天下，有不为尧舜之行者，则民扼其吭，捽其首，辱而逐之，折而族之，不为甚矣！"
  },
  {
    "title": "茶中杂咏·茶瓯",
    "author": "皮日休",
    "dynasty": "唐代",
    "content": "邢客与越人，皆能造兹器。圆似月魂堕，轻如云魄起。枣花势旋眼，蘋沫香沾齿。松下时一看，支公亦如此。"
  },
  {
    "title": "早春以橘子寄鲁望",
    "author": "皮日休",
    "dynasty": "唐代",
    "content": "个个和枝叶捧鲜，彩凝犹带洞庭烟。不为韩嫣金丸重，直是周王玉果圆。剖似日魂初破后，弄如星髓未销前。知君多病仍中圣，尽送寒苞向枕边。"
  },
  {
    "title": "吴中言情寄鲁望",
    "author": "皮日休",
    "dynasty": "唐代",
    "content": "古来伧父爱吴乡，一上胥台不可忘。爱酒有情如手足，除诗无计似膏肓。宴时不辍琅书味，斋日难判玉鲙香。为说松江堪老处，满船烟月湿莎裳。"
  },
  {
    "title": "病孔雀",
    "author": "皮日休",
    "dynasty": "唐代",
    "content": "烟花虽媚思沈冥，犹自抬头护翠翎。强听紫箫如欲舞，困眠红树似依屏。因思桂蠹伤肌骨，为忆松鹅损性灵。尽日春风吹不起，钿毫金缕一星星。"
  },
  {
    "title": "寒夜文宴润卿有期不至",
    "author": "皮日休",
    "dynasty": "唐代",
    "content": "草堂虚洒待高真，不意清斋避世尘。料得焚香无别事，存心应降月夫人。"
  },
  {
    "title": "鲁望春日多寻野景日休抱疾杜门因有是寄",
    "author": "皮日休",
    "dynasty": "唐代",
    "content": "野侣相逢不待期，半缘幽事半缘诗。乌纱任岸穿筋竹，白袷从披趁肉芝。数卷蠹书棋处展，几升菰米钓前炊。病中不用君相忆，折取山樱寄一枝。"
  },
  {
    "title": "宏词下第感恩献兵部侍郎",
    "author": "皮日休",
    "dynasty": "唐代",
    "content": "分明仙籍列清虚，自是还丹九转疏。画虎已成翻类狗，登龙才变即为鱼。空惭季布千金诺，但负刘弘一纸书。犹有报恩方寸在，不知通塞竟何如。"
  },
  {
    "title": "奉和鲁望闲居杂题五首。好诗景",
    "author": "皮日休",
    "dynasty": "唐代",
    "content": "青盘香露倾荷女，子墨风流更不言。寺寺云萝堪度日，京尘到死扑侯门。"
  },
  {
    "title": "酒中十咏·酒乡",
    "author": "皮日休",
    "dynasty": "唐代",
    "content": "何人置此乡，杳在天皇外。有事忘哀乐，有时忘显晦。如寻罔象归，似与希夷会。从此共君游，无烦用冠带。"
  },
  {
    "title": "西塞山泊渔家",
    "author": "皮日休",
    "dynasty": "唐代",
    "content": "白纶巾下发如丝，静倚枫根坐钓矶。中妇桑村挑叶去，小儿沙市买蓑归。雨来莼菜流船滑，春后鲈鱼坠钓肥。西塞山前终日客，隔波相羡尽依依。"
  },
  {
    "title": "木兰后池三咏。重台莲花",
    "author": "皮日休",
    "dynasty": "唐代",
    "content": "欹红婑媠力难任，每叶头边半米金。可得教他水妃见，两重元是一重心。"
  },
  {
    "title": "伤小女",
    "author": "皮日休",
    "dynasty": "唐代",
    "content": "一岁犹未满，九泉何太深。唯馀卷书草，相对共伤心。"
  },
  {
    "title": "木兰后池三咏。浮萍",
    "author": "皮日休",
    "dynasty": "唐代",
    "content": "嫩似金脂飏似烟，多情浑欲拥红莲。明朝拟附南风信，寄与湘妃作翠钿。"
  },
  {
    "title": "病中庭际海石榴花盛发，感而有寄",
    "author": "皮日休",
    "dynasty": "唐代",
    "content": "一夜春光绽绛囊，碧油枝上昼煌煌。风匀只似调红露，日暖唯忧化赤霜。火齐满枝烧夜月，金津含蕊滴朝阳。不知桂树知情否，无限同游阻陆郎。"
  },
  {
    "title": "独在开元寺避暑，颇怀鲁望，因飞笔联句",
    "author": "皮日休",
    "dynasty": "唐代",
    "content": "烦暑虽难避，僧家自有期。泉甘于马乳，苔滑似龙漦. ——皮日休任诞襟全散，临幽榻旋移。松行将雅拜，篁阵欲交麾。 ——陆龟蒙望塔青髇识，登楼白鸽知。石经森欲动，珠像俨将怡。 ——皮日休筠簟临杉穗，纱巾透雨丝。静谭蝉噪少，凉步鹤随迟。 ——皮日休烟重回蕉扇，轻风拂桂帷。对碑吴地说，开卷梵天词。 ——陆龟蒙积水鱼梁坏，残花病枕欹。怀君潇洒处，孤梦绕罘罳. ——陆龟蒙"
  },
  {
    "title": "奉和鲁望玩金鸂鶒戏赠",
    "author": "皮日休",
    "dynasty": "唐代",
    "content": "镂羽雕毛迥出群，温黁飘出麝脐熏。夜来曾吐红茵畔，犹似溪边睡不闻。"
  },
  {
    "title": "七爱诗·白太傅（居易）",
    "author": "皮日休",
    "dynasty": "唐代",
    "content": "吾爱白乐天，逸才生自然。谁谓辞翰器，乃是经纶贤。欻从浮艳诗，作得典诰篇。立身百行足，为文六艺全。清望逸内署，直声惊谏垣。所刺必有思，所临必可传。忘形任诗酒，寄傲遍林泉。所望标文柄，所希持化权。何期遇訾毁，中道多左迁。天下皆汲汲，乐天独怡然。天下皆闷闷，乐天独舍旃。高吟辞两掖，清啸罢三川。处世似孤鹤，遗荣同脱蝉。仕若不得志，可为龟镜焉。"
  },
  {
    "title": "茶中杂咏·茶笋",
    "author": "皮日休",
    "dynasty": "唐代",
    "content": "褎然三五寸，生必依岩洞。寒恐结红铅，暖疑销紫汞。圆如玉轴光，脆似琼英冻。每为遇之疏，南山挂幽梦。"
  },
  {
    "title": "茶中杂咏。茶人",
    "author": "皮日休",
    "dynasty": "唐代",
    "content": "生于顾渚山，老在漫石坞。语气为茶荈，衣香是烟雾。庭从dx子遮，果任獳师虏。日晚相笑归，腰间佩轻篓。"
  },
  {
    "title": "添鱼具诗。箬笠",
    "author": "皮日休",
    "dynasty": "唐代",
    "content": "圆似写月魂，轻如织烟翠。涔涔向上雨，不乱窥鱼思。携来沙日微，挂处江风起。纵带二梁冠，终身不忘尔。"
  },
  {
    "title": "鲁望读襄阳耆旧传见赠五百言过褒庸材靡有称是…次韵",
    "author": "皮日休",
    "dynasty": "唐代",
    "content": "汉水碧于天，南荆廓然秀。庐罗遵古俗，鄢郢迷昔囿。幽奇无得状，巉绝不能究。兴替忽矣新，山川悄然旧。斑斑生造士，一一应玄宿。巴庸乃嶮岨，屈景实豪右。是非既自分，泾渭不相就。粤自灵均来，清才若天漱。伟哉泂上隐，卓尔隆中耨。始将麋鹿狎，遂与麒麟斗。万乘不可谒，千钟固非茂。爰从景升死，境上多兵候。檀溪试戈船，岘岭屯贝胄。寂寞数百年，质唯包砾琇.上玄赏唐德，生贤命之授。是为汉阳王，帝曰俞尔奏。巨德耸神鬼，宏才轹前后。势端唯金茎，质古乃玉豆。行叶荫大椿，词源吐洪溜。六成清庙音，一柱明堂构。在昔房陵迁，圆穹正中漏。繄王揭然出，上下拓宇宙。俯视三事者，騃騃若童幼。低摧护中兴，若凤视其鷇.遇险必伸足，逢诛将引脰。既正北极尊，遂治众星谬。重闻章陵幸，再见岐阳狩。日似新刮膜，天如重熨绉。易政疾似欬，求贤甚于购。化之未期年，民安而国富。翼卫两舜趋，钩陈十尧骤。忽然遗相印，如羿卸其彀。奸幸却乘衅，播迁遂终寿。遗庙屹峰崿，功名纷组绣。开元文物盛，孟子生荆岫。斯文纵奇巧，秦玺新雕镂。甘穷卧牛衣，受辱对狗窦。思变如易爻，才通似玄首。秘于龙宫室，怪于天篆籀。知者竞欲戴，嫉者或将诟。任达且百觚，遂为当时陋。既作才鬼终，恐为仙籍售。予生二贤末，得作升木狖。兼济与独善，俱敢怀其臭。江汉称炳灵，克明嗣清昼。继彼欲为三，如醨如醇酎。既见陆夫子，驽心却伏厩。结彼世外交，遇之于邂逅。两鹤思竞闲，双松格争瘦。唯恐别仙才，涟涟涕襟袖。"
  },
  {
    "title": "初夏即事寄鲁望",
    "author": "皮日休",
    "dynasty": "唐代",
    "content": "夏景恬且旷，远人疾初平。黄鸟语方熟，紫桐阴正清。廨宇有幽处，私游无定程。归来闭双关，亦忘枯与荣。土室作深谷，藓垣为干城。頫杉突杝架，迸笋支檐楹。片石共坐稳，病鹤同喜晴。瘿木四五器，筇杖一两茎。泉为葛天味，松作羲皇声。或看名画彻，或吟闲诗成。忽枕素琴睡，时把仙书行。自然寡俦侣，莫说更纷争。具区包地髓，震泽含天英。粤从三让来，俊造纷然生。顾予客兹地，薄我皆为伧。唯有陆夫子，尽力提客卿。各负出俗才，俱怀超世情。驻我一栈车，啜君数藜羹。敲门若我访，倒屣欣逢迎。胡饼蒸甚熟，貊盘举尤轻。茗脆不禁炙，酒肥或难倾。扫除就藤下，移榻寻虚明。唯共陆夫子，醉与天壤并。"
  },
  {
    "title": "喜鹊",
    "author": "皮日休",
    "dynasty": "唐代",
    "content": "弃膻在庭际，双鹊来摇尾。欲啄怕人惊，喜语晴光里。何况佞幸人，微禽解如此。"
  },
  {
    "title": "初夏游楞伽精舍",
    "author": "皮日休",
    "dynasty": "唐代",
    "content": "越舼轻似萍，漾漾出烟郭。人声渐疏旷，天气忽寥廓。伊予惬斯志，有似劀q3瘼。遇胜即夷犹，逢幽且淹泊。俄然棹深处，虚无倚岩崿。霜毫一道人，引我登龙阁。当中见寿象，欲礼光纷箔。珠幡时相铿，恐是诸天乐。树杪见觚棱，林端逢赭垩。千寻井犹在，万祀灵不涸。下通蛟人道，水色黮而恶。欲照六藏惊，将窥百骸愕。朅去山南岭，其险如邛笮。悠然放吾兴，欲把青天摸。紫藤垂罽珥，红荔悬缨络。藓厚滑似漦，峰尖利如锷。斯须到绝顶，似愈渐离z8.一片太湖光，只惊天汉落。梅风脱纶帽，乳水透芒屩。岚姿与波彩，不动浑相著。既不暇供应，将何以酬酢。却来穿竹径，似入青油幕。穴恐水君开，龛如鬼工凿。穷幽入兹院，前楯临巨壑。遗画龙奴狞，残香虫篆薄。褫魂窥玉镜，澄虑闻金铎。云态共萦留，鸟言相许诺。古木势如虺，近之恐相蠚。怒泉声似激，闻之意争博。时禽倏已嘿，众籁萧然作。遂令不羁性，恋此如缠缚。念彼上人者，将生付寂寞。曾无肤挠事，肯把心源度。胡为儒家流，没齿勤且恪。沐猴本不冠，未是谋生错。言行既异调，栖迟亦同托。愿力傥不遗，请作华林鹤。"
  },
  {
    "title": "游栖霞寺",
    "author": "皮日休",
    "dynasty": "唐代",
    "content": "不见明居士，空山但寂寥。白莲吟次缺，青霭坐来销。泉冷无三伏，松枯有六朝。何时石上月，相对论逍遥。"
  },
  {
    "title": "嘲归仁绍龟诗",
    "author": "皮日休",
    "dynasty": "唐代",
    "content": "硬骨残形知几秋，尸骸终是不风流。顽皮死后钻须遍，都为平生不出头。"
  },
  {
    "title": "苦雨中又作四声诗寄鲁望。平声",
    "author": "皮日休",
    "dynasty": "唐代",
    "content": "涔涔将经旬，昏昏空迷天。鸬鹚成群嬉，芙蓉相偎眠。鱼通蓑衣城，帆过菱花田。秋收吾无望，悲之真徒然。"
  },
  {
    "title": "咏白莲",
    "author": "皮日休",
    "dynasty": "唐代",
    "content": "腻于琼粉白于脂，京兆夫人未画眉。静婉舞偷将动处，西施嚬效半开时。通宵带露妆难洗，尽日凌波步不移。愿作水仙无别意，年年图与此花期。细嗅深看暗断肠，从今无意爱红芳。折来只合琼为客，把种应须玉甃塘。向日但疑酥滴水，含风浑讶雪生香。吴王台下开多少，遥似西施上素妆。"
  },
  {
    "title": "赤门堰白莲花",
    "author": "皮日休",
    "dynasty": "唐代",
    "content": "缟带与纶巾，轻舟漾赤门。千回紫萍岸，万顷白莲村。荷露倾衣袖，松风入髻根。潇疏今若此，争不尽馀尊。"
  },
  {
    "title": "寂上人院联句",
    "author": "皮日休",
    "dynasty": "唐代",
    "content": "瘿床空默坐，清景不知斜。暗数菩提子，闲看薜荔花。 ——皮日休有情惟墨客，无语是禅家。背日聊依桂，尝泉欲试茶。 ——陆龟蒙石形蹲玉虎，池影闪金蛇。经笥安岩匼，瓶囊挂树桠。 ——皮日休书传沧海外，龛寄白云涯。竹色寒凌箔，灯光静隔纱。 ——陆龟蒙趁幽翻小品，逐胜讲南华。莎彩融黄露，莲衣染素霞。 ——皮日休水堪伤聚沫，风合落天葩。若许传心印，何辞古堞赊。 ——陆龟蒙"
  },
  {
    "title": "奉和鲁望药名离合夏月即事三首",
    "author": "皮日休",
    "dynasty": "唐代",
    "content": "季春人病抛芳杜，仲夏溪波绕坏垣。衣典浊醪身倚桂，心中无事到云昏。数曲急溪冲细竹，叶舟来往尽能通。草香石冷无辞远，志在天台一遇中。桂叶似茸含露紫，葛花如绶蘸溪黄。连云更入幽深地，骨录闲携相猎郎。"
  },
  {
    "title": "扬州看辛夷花",
    "author": "皮日休",
    "dynasty": "唐代",
    "content": "腊前千朵亚芳丛，细腻偏胜素柰功。螓首不言披晓雪，麝脐无主任春风。一枝拂地成瑶圃，数树参庭是蕊宫。应为当时天女服，至今犹未放全红。"
  },
  {
    "title": "登第后寒食杏园有宴，因寄录事宋垂文同年",
    "author": "皮日休",
    "dynasty": "唐代",
    "content": "雨洗清明万象鲜，满城车马簇红筵。恩荣虽得陪高会，科禁惟忧犯列仙。当醉不知开火日，正贫那似看花年。纵来恐被青娥笑，未纳春风一宴钱。"
  },
  {
    "title": "李处士郊居",
    "author": "皮日休",
    "dynasty": "唐代",
    "content": "石衣如发小溪清，溪上柴门架树成。园里水流浇竹响，窗中人静下棋声。几多狎鸟皆谙性，无限幽花未得名。满引红螺诗一首，刘桢失却病心情。"
  },
  {
    "title": "夏景无事因怀章来二上人二首",
    "author": "皮日休",
    "dynasty": "唐代",
    "content": "澹景微阴正送梅，幽人逃暑瘿楠杯。水花移得和鱼子，山蕨收时带竹胎。啸馆大都偏见月，醉乡终竟不闻雷。更无一事唯留客，却被高僧怕不来。佳树盘珊枕草堂，此中随分亦闲忙。平铺风簟寻琴谱，静扫烟窗著药方。幽鸟见贫留好语，白莲知卧送清香。从今有计消闲日，更为支公置一床。"
  },
  {
    "title": "奉和鲁望新夏东郊闲泛",
    "author": "皮日休",
    "dynasty": "唐代",
    "content": "水物轻明淡似秋，多情才子倚兰舟。碧莎裳下携诗草，黄篾楼中挂酒篘.莲叶蘸波初转棹，鱼儿簇饵未谙钩。共君莫问当时事，一点沙禽胜五侯。"
  },
  {
    "title": "奉酬鲁望惜春见寄",
    "author": "皮日休",
    "dynasty": "唐代",
    "content": "十五日中春日好，可怜沉痼冷如灰。以前虽被愁将去，向后须教醉领来。梅片尽飘轻粉靥，柳芽初吐烂金醅。病中无限花番次，为约东风且住开。"
  },
  {
    "title": "聪明泉",
    "author": "皮日休",
    "dynasty": "唐代",
    "content": "一勺如琼液，将愚拟望贤。欲知心不变，还似饮贪泉。"
  },
  {
    "title": "冬晓章上人院",
    "author": "皮日休",
    "dynasty": "唐代",
    "content": "山堂冬晓寂无闻，一句清言忆领军。琥珀珠黏行处雪，棕榈帚扫卧来云。松扉欲启如鸣鹤，石鼎初煎若聚蚊。不是恋师终去晚，陆机茸内足毛群。"
  },
  {
    "title": "鲁望悯承吉之孤为诗序邀予属和欲用予道振其孤…良友",
    "author": "皮日休",
    "dynasty": "唐代",
    "content": "先生清骨葬烟霞，业破孤存孰为嗟。几箧诗编分贵位，一林石笋散豪家。儿过旧宅啼枫影，姬绕荒田泣稗花。唯我共君堪便戒，莫将文誉作生涯。"
  },
  {
    "title": "鲁望戏题书印囊奉和次韵",
    "author": "皮日休",
    "dynasty": "唐代",
    "content": "金篆方圆一寸馀，可怜银艾未思渠。不知夫子将心印，印破人间万卷书。"
  },
  {
    "title": "木兰后池三咏。白莲",
    "author": "皮日休",
    "dynasty": "唐代",
    "content": "但恐醍醐难并洁，只应薝卜可齐香。半垂金粉知何似，静婉临溪照额黄。"
  },
  {
    "title": "初冬偶作",
    "author": "皮日休",
    "dynasty": "唐代",
    "content": "豹皮茵下百馀钱，刘堕闲沽尽醉眠。酒病校来无一事，鹤亡松老似经年。"
  },
  {
    "title": "闻鲁望游颜家林园病中有寄",
    "author": "皮日休",
    "dynasty": "唐代",
    "content": "一夜韶姿著水光，谢家春草满池塘。细挑泉眼寻新脉，轻把花枝嗅宿香。蝶欲试飞犹护粉，莺初学啭尚羞簧。分明不得同君赏，尽日倾心羡索郎。"
  },
  {
    "title": "奉和鲁望谢惠巨鱼之半",
    "author": "皮日休",
    "dynasty": "唐代",
    "content": "钓公来信自松江，三尺春鱼拨剌霜。腹内旧钩苔染涩，腮中新饵藻和香。冷鳞中断榆钱破，寒骨平分玉箸光。何事贶君偏得所，只缘同是越航郎。"
  },
  {
    "title": "鲁望以轮钩相示，缅怀高致，因作三篇",
    "author": "皮日休",
    "dynasty": "唐代",
    "content": "角柄孤轮细腻轻，翠篷十载伴君行。撚时解转蟾蜍魄，抛处能啼络纬声。七里滩波喧一舍，五云溪月静三更。牛衣鲋足和蓑睡，谁信人间有利名。一线飘然下碧塘，溪翁无语远相望。蓑衣旧去烟披重，箬笠新来雨打香。白鸟白莲为梦寐，清风清月是家乡。明朝有物充君信，dX酒三瓶寄夜航。尽日悠然舴艋轻，小轮声细雨溟溟。三寻丝带桐江烂，一寸钩含笠泽腥。用近詹何传钓法，收和范蠡养鱼经。孤篷半夜无馀事，应被严滩聒酒醒。"
  },
  {
    "title": "奉和鲁望早秋吴体次韵",
    "author": "皮日休",
    "dynasty": "唐代",
    "content": "书淫传癖穷欲死，譊譊何必频相仍。日干阴藓厚堪剥，藤把欹松牢似绳。捣药香侵白袷袖，穿云润破乌纱棱。安得瑶池饮残酒，半醉骑下垂天鹏。"
  },
  {
    "title": "奉和鲁望白鸥诗",
    "author": "皮日休",
    "dynasty": "唐代",
    "content": "雪羽褵褷半惹泥，海云深处旧巢迷。池无飞浪争教舞，洲少轻沙若遣栖。烟外失群惭雁鹜，波中得志羡凫鹥.主人恩重真难遇，莫为心孤忆旧溪。"
  },
  {
    "title": "夏景冲澹偶然作二首",
    "author": "皮日休",
    "dynasty": "唐代",
    "content": "祗隈蒲褥岸乌纱，味道澄怀景便斜。红印寄泉惭郡守，青筐与笋愧僧家。茗炉尽日烧松子，书案经时剥瓦花。园吏暂栖君莫笑，不妨犹更著南华。一室无喧事事幽，还如贞白在高楼。天台画得千回看，湖目芳来百度游。无限世机吟处息，几多身计钓前休。他年谒帝言何事，请赠刘伶作醉侯。"
  },
  {
    "title": "陈先辈故居",
    "author": "皮日休",
    "dynasty": "唐代",
    "content": "杉桂交阴一里馀，逢人浑似洞天居。千株橘树唯沽酒，十顷莲塘不买鱼。藜杖闲来侵径竹，角巾端坐满楼书。襄阳无限烟霞地，难觅幽奇似此殊。"
  },
  {
    "title": "开元寺客省早景即事",
    "author": "皮日休",
    "dynasty": "唐代",
    "content": "客省萧条柿叶红，楼台如画倚霜空。铜池数滴桂上雨，金铎一声松杪风。鹤静时来珠像侧，鸽驯多在宝幡中。如何尘外虚为契，不得支公此会同。"
  },
  {
    "title": "奉和鲁望闲居杂题五首。醒闻桧",
    "author": "皮日休",
    "dynasty": "唐代",
    "content": "解洗馀酲晨半酉，星星仙吹起云门。耳根无厌听佳木，会尽山中寂静源。"
  },
  {
    "title": "怀鹿门县名离合二首",
    "author": "皮日休",
    "dynasty": "唐代",
    "content": "山瘦更培秋后桂，溪澄闲数晚来鱼。台前过雁盈千百，泉石无情不寄书。十里松萝阴乱石，门前幽事雨来新。野霜浓处怜残菊，潭上花开不见人。"
  },
  {
    "title": "奉和鲁望闲居杂题五首。晚秋吟（以题十五字离合）",
    "author": "皮日休",
    "dynasty": "唐代",
    "content": "东皋烟雨归耕日，免去玄冠手刈禾。火满酒炉诗在口，今人无计奈侬何。"
  },
  {
    "title": "奉和鲁望晓起回文",
    "author": "皮日休",
    "dynasty": "唐代",
    "content": "孤烟晓起初原曲，碎树微分半浪中。湖后钓筒移夜雨，竹傍眠几侧晨风。图梅带润轻沾墨，画藓经蒸半失红。无事有杯持永日，共君惟好隐墙东。"
  },
  {
    "title": "苦雨中又作四声诗寄鲁望。平去声",
    "author": "皮日休",
    "dynasty": "唐代",
    "content": "狂霖昏悲吟，瘦桂对病卧。檐虚能彯斜，舍蠹易漏破。宵愁将琴攻，昼闷用睡过。堆书仍倾觞，富贵未换个。"
  },
  {
    "title": "奉和鲁望樵人十咏·樵子",
    "author": "皮日休",
    "dynasty": "唐代",
    "content": "相约晚樵去，跳踉上山路。将花饵鹿麛，以果投猿父。束薪白云湿，负担春日暮。何不寿童乌，果为玄所误。"
  },
  {
    "title": "奉和鲁望四明山九题。樊榭",
    "author": "皮日休",
    "dynasty": "唐代",
    "content": "主人成列仙，故榭独依然。石洞哄人笑，松声惊鹿眠。井香为大药，鹤语是灵篇。欲买重栖隐，云峰不售钱。"
  },
  {
    "title": "茶中杂咏。茶籝",
    "author": "皮日休",
    "dynasty": "唐代",
    "content": "筤篣晓携去，蓦个山桑坞。开时送紫茗，负处沾清露。歇把傍云泉，归将挂烟树。满此是生涯，黄金何足数。"
  },
  {
    "title": "茶中杂咏。茶灶",
    "author": "皮日休",
    "dynasty": "唐代",
    "content": "南山茶事动，灶起岩根傍。水煮石发气，薪然杉脂香。青琼蒸后凝，绿髓炊来光。如何重辛苦，一一输膏粱。"
  },
  {
    "title": "茶中杂咏。茶焙",
    "author": "皮日休",
    "dynasty": "唐代",
    "content": "凿彼碧岩下，恰应深二尺。泥易带云根，烧难碍石脉。初能燥金饼，渐见干琼液。九里共杉林，相望在山侧。"
  },
  {
    "title": "奉和鲁望樵人十咏。樵径",
    "author": "皮日休",
    "dynasty": "唐代",
    "content": "蒙茏中一径，绕在千峰里。歇处遇松根，危中值石齿。花穿枲衣落，云拂芒鞋起。自古行此途，不闻颠与坠。"
  },
  {
    "title": "奉和鲁望渔具十五咏。笭箵",
    "author": "皮日休",
    "dynasty": "唐代",
    "content": "朝空笭箵去，暮实笭箵归。归来倒却鱼，挂在幽窗扉。但闻虾蚬气，欲生蘋藻衣。十年佩此处，烟雨苦霏霏。"
  },
  {
    "title": "贫居秋日",
    "author": "皮日休",
    "dynasty": "唐代",
    "content": "亭午头未冠，端坐独愁予。贫家烟爨稀，灶底阴虫语。门小愧车马，廪空惭雀鼠。尽室未寒衣，机声羡邻女。"
  },
  {
    "title": "太湖诗。练渎（吴王所开）",
    "author": "皮日休",
    "dynasty": "唐代",
    "content": "吴王厌得国，所玩终不足。一上姑苏台，犹自嫌局促。艅艎六宫闹，艨冲后军肃。一阵水麝风，空中荡平渌。鸟困避锦帆，龙跧防铁轴。流苏惹烟浪，羽葆飘岩谷。灵境太蹂践，因兹塞林屋。空阔嫌太湖，崎岖开练渎。三寻齾石齿，数里穿山腹。底静似金膏，砾碎如丹粟。波殿郑妲醉，蟾阁西施宿。几转含烟舟，一唱来云曲。不知阑楯上，夜有越人镞。君王掩面死，嫔御不敢哭。艳魄逐波涛，荒宫养麋鹿。国破沟亦浅，代变草空绿。白鸟都不知，朝眠还暮浴。"
  },
  {
    "title": "正乐府十篇。诮虚器",
    "author": "皮日休",
    "dynasty": "唐代",
    "content": "襄阳作髹器，中有库露真。持以遗北虏，绐云生有神。每岁走其使，所费如云屯。吾闻古圣王，修德来远人。未闻作巧诈，用欺禽兽君。吾道尚如此，戎心安足云。如何汉宣帝，却得呼韩臣。"
  },
  {
    "title": "正乐府十篇。哀陇民",
    "author": "皮日休",
    "dynasty": "唐代",
    "content": "陇山千万仞，鹦鹉巢其巅。穷危又极嶮，其山犹不全。蚩蚩陇之民，悬度如登天。空中觇其巢，堕者争纷然。百禽不得一，十人九死焉。陇川有戍卒，戍卒亦不闲。将命提雕笼，直到金台前。彼毛不自珍，彼舌不自言。胡为轻人命，奉此玩好端。吾闻古圣王，珍禽皆舍旃。今此陇民属，每岁啼涟涟。"
  },
  {
    "title": "七爱诗。白太傅（居易）",
    "author": "皮日休",
    "dynasty": "唐代",
    "content": "吾爱白乐天，逸才生自然。谁谓辞翰器，乃是经纶贤。欻从浮艳诗，作得典诰篇。立身百行足，为文六艺全。清望逸内署，直声惊谏垣。所刺必有思，所临必可传。忘形任诗酒，寄傲遍林泉。所望标文柄，所希持化权。何期遇訾毁，中道多左迁。天下皆汲汲，乐天独怡然。天下皆闷闷，乐天独舍旃。高吟辞两掖，清啸罢三川。处世似孤鹤，遗荣同脱蝉。仕若不得志，可为龟镜焉。"
  },
  {
    "title": "曹刿论战",
    "author": "左丘明",
    "dynasty": "先秦",
    "content": "　　十年春，齐师伐我。公将战，曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未遍，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”（遍 同：徧)　　公与之乘，战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。　　既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之。夫大国，难测也，惧有伏焉。吾视其辙乱，望其旗靡，故逐之。”"
  },
  {
    "title": "烛之武退秦师",
    "author": "左丘明",
    "dynasty": "先秦",
    "content": "　　晋侯、秦伯围郑，以其无礼于晋，且贰于楚也。晋军函陵，秦军氾南。　　佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。　　夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。　　子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。　　（选自《左传》）"
  },
  {
    "title": "郑伯克段于鄢",
    "author": "左丘明",
    "dynasty": "先秦",
    "content": "　　初，郑武公娶于申，曰武姜。生庄公及共叔段。庄公寤生，惊姜氏，故名曰“寤生”，遂恶之。爱共叔段，欲立之，亟请于武公，公弗许。　　及庄公即位，为之请制。公曰：“制，岩邑也，虢叔死焉，佗邑唯命。”请京，使居之，谓之京城大叔。祭仲曰：“都城过百雉，国之害也。先王之制：大都，不过参国之一；中，五之一；小，九之一。今京不度，非制也，君将不堪。”公曰：“姜氏欲之，焉辟害？”对曰：“姜氏何厌之有？不如早为之所，无使滋蔓。蔓难图也。蔓草犹不可除，况君之宠弟乎？”公曰：“多行不义必自毙，子姑待之。”　　既而大叔命西鄙北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之，无生民心。”公曰：“无庸，将自及。”大叔又收贰以为己邑，至于廪延。子封曰：“可矣。厚将得众。”公曰：“不义不昵，厚将崩。”　　大叔完聚，缮甲兵，具卒乘，将袭郑。夫人将启之。公闻其期，曰：“可矣！”命子封帅车二百乘以伐京。京叛大叔段。段入于鄢，公伐诸鄢。五月辛丑，大叔出奔共。　　书曰：“郑伯克段于鄢。”段不弟，故不言弟；如二君，故曰克；称郑伯，讥失教也；谓之郑志。不言出奔，难之也。　　遂置姜氏于城颍，而誓之曰：“不及黄泉，无相见也。”既而悔之。颍考叔为颍谷封人，闻之，有献于公。公赐之食。食舍肉。公问之，对曰：“小人有母，皆尝小人之食矣，未尝君之羹。请以遗之。”公曰：“尔有母遗，繄我独无！”颍考叔曰：“敢问何谓也？”公语之故，且告之悔。对曰：“君何患焉？若阙地及泉，隧而相见，其谁曰不然？”公从之。公入而赋：“大隧之中，其乐也融融！”姜出而赋：“大隧之外，其乐也泄泄！”遂为母子如初。　　君子曰：“颍考叔，纯孝也。爱其母，施及庄公。《诗》曰：‘孝子不匮，永锡尔类。’其是之谓乎？”"
  },
  {
    "title": "召公谏厉王弭谤",
    "author": "左丘明",
    "dynasty": "先秦",
    "content": "　　厉王虐，国人谤王。召公告曰：“民不堪命矣！”王怒，得卫巫，使监谤者。以告，则杀之。国人莫敢言，道路以目。　　王喜，告召公曰：“吾能弭谤矣，乃不敢言。”召公曰：“是障之也。防民之口，甚于防川；川壅而溃，伤人必多。民亦如之。是故为川者决之使导；为民者宣之使言。故天子听政，使公卿至于列士献诗，瞽献曲，史献书，师箴，瞍赋，矇诵，百工谏，庶人传语，近臣尽规，亲戚补察，瞽、史教诲，耆艾修之，而后王斟酌焉。是以事行而不悖。民之有口，犹土之有山川也，财用于是乎出；犹其原隰之有衍沃也，衣食于是乎生。口之宣言也，善败于是乎兴。行善而备败，其所以阜财用衣食者也。夫民虑之于心，而宣之于口，成而行之，胡可壅也？若壅其口，其与能几何？”　　王弗听，于是国人莫敢出言。三年，乃流王于彘。"
  },
  {
    "title": "齐桓公伐楚盟屈完",
    "author": "左丘明",
    "dynasty": "先秦",
    "content": "　　齐侯与蔡姬乘舟于囿，荡公。公惧变色；禁之，不可。公怒，归之，未之绝也。蔡人嫁之。　　四年春，齐侯以诸侯之师侵蔡，蔡溃，遂伐楚。楚子使与师言曰：“君处北海，寡人处南海，唯是风马牛不相及也。不虞君之涉吾地也，何故？”管仲对曰：“昔召康公命我先君大公曰：‘五侯九伯，女实征之，以夹辅周室。’赐我先君履：东至于海，西至于河，南至于穆陵，北至于无棣。尔贡包茅不入，王祭不共，无以缩酒，寡人是徵；昭王南征而不复，寡人是问。”对曰：“贡之不入，寡君之罪也，敢不共给？昭王之不复，君其问诸水滨。”(徵 通 征)　　师进，次于陉。　　夏，楚子使屈完如师。师退，次于召陵。齐侯陈诸侯之师，与屈完乘而观之。齐侯曰：“岂不穀是为？ 先君之好是继，与不穀同好，如何？”对曰：“君惠徼福于敝邑之社稷，辱收寡君，寡君之愿也。”齐侯曰：“以此众战，谁能御之！以此攻城，何城不克！”对曰：“君若以德绥诸侯，谁敢不服？ 君若以力，楚国方城以为城，汉水以为池，虽众，无所用之！”　　屈完及诸侯盟。"
  },
  {
    "title": "齐晋鞌之战(节选)",
    "author": "左丘明",
    "dynasty": "先秦",
    "content": "　　二年春，齐侯伐我北鄙，围龙。顷公之嬖人卢蒲就魁门焉，龙人囚之。齐侯曰：“勿杀！吾与而盟，无入而封。”弗听，杀而膊诸城上。齐侯亲鼓，士陵城，三日，取龙，遂南侵，及巢丘。　　卫侯使孙良夫、石稷、宁相、向禽将侵齐，与齐师遇。石子欲还，孙子曰：“不可。以师伐人，遇其师而还，将谓君何？若知不能，则如无出。今既遇矣，不如战也。”夏，有......(注：此处原文有缺。失新筑战事。)　　石成子曰：“师败矣。子不少须，众惧尽。子丧师徒，何以复命？”皆不对。又曰：“子，国卿也。陨子，辱矣。子以众退，我此乃止。”且告车来甚众。齐师乃止，次于鞫居。新筑人仲叔于奚救孙桓子，桓子是以免。既，卫人赏之以邑，辞。请曲县、繁缨以朝，许之。仲尼闻之曰：“惜也，不如多与之邑。唯器与名，不可以假人，君之所司也。名以出信，信以守器，器以藏礼，礼以行义，义以生利，利以平民，政之大节也。若以假人，与人政也。政亡，则国家从之，弗可止也已。”　　孙桓子还于新筑，不入，遂如晋乞师。臧宣叔亦如晋乞师。皆主郤献子。晋侯许之七百乘。郤子曰：“此城濮之赋也。有先君之明与先大夫之肃，故捷。克于先大夫，无能为役，请八百乘。”许之。郤克将中军，士燮佐上军，栾书将下军，韩厥为司马，以救鲁、卫。臧宣叔逆晋师，且道之。季文子帅师会之。及卫地，韩献子将斩人，郤献子驰，将救之，至则既斩之矣。郤子使速以徇，告其仆曰：“吾以分谤也。”　　师从齐师于莘。六月壬申，师至于靡笄之下。齐侯使请战，曰：“子以君师，辱于敝邑，不腆敝赋，诘朝请见。”对曰：“晋与鲁、卫，兄弟也。来告曰：‘大国朝夕释憾于敝邑之地。’寡君不忍，使群臣请于大国，无令舆师淹于君地。能进不能退，君无所辱命。”齐侯曰：“大夫之许，寡人之愿也；若其不许，亦将见也。”齐高固入晋师，桀石以投人，禽之而乘其车，系桑本焉，以徇齐垒，曰：“欲勇者贾余馀勇。”　　癸酉，师陈于鞌。邴夏御齐侯，逄丑父为右。晋解张御郤克，郑丘缓为右。齐侯曰：“余姑翦灭此而朝食。”不介马而驰之。郤克伤于矢，流血及屦，未绝鼓音，曰：“余病矣！”张侯曰：“自始合，而矢贯余手及肘，余折以御，左轮朱殷，岂敢言病。吾子忍之！”缓曰：“自始合，苟有险，余必下推车，子岂识之？——然子病矣！”张侯曰：“师之耳目，在吾旗鼓，进退从之。此车一人殿之，可以集事，若之何其以病败君之大事也？擐甲执兵，固即死也。病未及死，吾子勉之！”左并辔，右援枹而鼓，马逸不能止，师从之。齐师败绩。逐之，三周华不注。　　韩厥梦子舆谓己曰：“且（旦）辟左右。”故中御而从齐侯。邴夏曰：“射其御者，君子也。”公曰：“谓之君子而射之，非礼也。”射其左，越于车下。射其右，毙于车中，綦毋张丧车，从韩厥，曰：“请寓乘。”从左右，皆肘之，使立于后。韩厥俛定其右。逄丑父与公易位。将及华泉，骖絓于木而止。丑父寝于轏中，蛇出于其下，以肱击之，伤而匿之，故不能推车而及。韩厥执絷马前，再拜稽首，奉觞加璧以进，曰：“寡君使群臣为鲁卫请，曰：‘无令舆师陷入君地。’下臣不幸，属当戎行，无所逃隐。且惧奔辟而忝两君，臣辱戎士，敢告不敏，摄官承乏。”丑父使公下，如华泉取饮。郑周父御佐车，宛茷为右，载齐侯以免。 韩厥献丑父，郤献子将戮之。呼曰：“自今无有代其君任患者，有一于此，将为戮乎！”郤子曰：“人不难以死免其君，我戮之不祥。赦之，以劝事君者。”乃免之。"
  },
  {
    "title": "晋灵公不君",
    "author": "左丘明",
    "dynasty": "先秦",
    "content": "　　晋灵公不君。厚敛以雕墙。从台上弹人，而观其辟丸也。宰夫胹熊蹯不熟，杀之，寘诸畚，使妇人载以过朝。赵盾、士季见其手，问其故而患之。将谏，士季曰：“谏而不入，则莫之继也。会请先，不入，则子继之。”三进及溜，而后视之。曰： “吾知所过矣，将改之。”稽首而对曰：“人谁无过？过而能改，善莫大焉。诗曰：‘靡不有初，鲜克有终。’夫如是，则能补过者鲜矣。君能有终，则社稷之固也，岂惟群臣赖之。又曰：‘衮职有阙，惟仲山甫补之。’能补过也。君能补过，衮不废矣。”　　犹不改。宣子骤谏。公患之，使鉏麑贼之。晨往，寝门辟矣。盛服将朝，尚早，坐而假寐。麑退，叹而言曰：“不忘恭敬，民之主也。贼民之主，不忠；弃君之命，不信。有一于此，不如死也。”触槐而死。　　秋九月，晋侯饮赵盾酒，伏甲将攻之。其右提弥明知之, 趋登，曰：“臣侍君宴，过三爵，非礼也。”遂扶以下。公嗾夫獒焉。明搏而杀之。盾曰：“弃人用犬，虽猛何为！”斗且出。提弥明死之。　　初，宣子田于首山，舍于翳桑。见灵辄饿，问其病，曰： “不食三日矣。”食之，舍其半。问之，曰：“宦三年矣，未知母之存否。今近焉，请以遗之。”使尽之，而为之箪食与肉，寘诸橐以与之。既而与为公介，倒戟以御公徒，而免之。问何故，对曰：“翳桑之饿人也。”问其名居，不告而退。——遂自亡也。　　乙丑，赵穿攻灵公于桃园。宣子未出山而复。大史书曰： “赵盾弑其君。”以示于朝。宣子曰：“不然。”对曰：“子为正卿， 亡不越竟，反不讨贼，非子而谁？”宣子曰：“乌呼！‘我之怀矣，自诒伊戚’，其我之谓矣！”　　孔子曰：“董狐，古之良史也，书法不隐。赵宣子，古之良大夫也，为法受恶。惜也，越竟乃免。”　　宣子使赵穿逆公子黑臀于周而立之。壬申，朝于武宫。"
  },
  {
    "title": "宫之奇谏假道",
    "author": "左丘明",
    "dynasty": "先秦",
    "content": "　　晋侯复假道于虞以伐虢。　　宫之奇谏曰：“虢，虞之表也。虢亡，虞必从之。晋不可启，寇不可翫。一之谓甚，其可再乎？谚所谓‘辅车相依，唇亡齿寒’者，其虞、虢之谓也。”　　公曰：“晋，吾宗也，岂害我哉？”　　对曰：“大伯、虞仲，大王之昭也 。大伯不从，是以不嗣。虢仲、虢叔，王季之穆也，为文王卿士，勳在王室，藏于盟府。将虢是灭，何爱于虞！且虞能亲于桓庄乎，其爱之也？桓、庄之族何罪，而以为戮，不唯逼乎？亲以宠偪，犹尚害之，况以国乎？”　　公曰：“吾享祀丰絜，神必据我。”　　对曰：“臣闻之，鬼神非人实亲，惟德是依。故《周书》曰：‘皇天无亲，惟德是辅。’又曰：‘黍稷非馨，明德惟馨。’又曰：‘民不易物，惟德繄物。’如是，则非德，民不和，神不享矣。神所冯依，将在德矣。若晋取虞，而明德以荐馨香，神其吐之乎？”　　弗听，许晋使。　　宫之奇以其族行，曰：“虞不腊矣。在此行也，晋不更举矣。”　　八月甲午，晋侯围上阳，问于卜偃曰：“吾其济乎？”　　对曰：“克之。”　　公曰：“何时？”　　对曰：“童谣曰：‘丙之晨，龙尾伏辰，均服振振，取虢之旂。鹑之贲贲，天策炖炖，火中成军，虢公其奔。’其九月、十月之交乎！丙子旦，日在尾，月在策，鹑火中，必是时也。”　　冬，十二月丙子朔，晋灭虢，虢公丑奔京师。师还，馆于虞，遂袭虞，灭之,执虞公.及其大夫井伯，从媵秦穆姬。而修虞祀，且归其职贡于王，故书曰：“晋人执虞公。”罪虞公，言易也。"
  },
  {
    "title": "蹇叔哭师",
    "author": "左丘明",
    "dynasty": "先秦",
    "content": "　　冬，晋文公卒。庚辰，将殡于曲沃。出绛，柩有声如牛。卜偃使大夫拜，曰：“君命大事将有西师过轶我，击之，必大捷焉。”　　杞子自郑使告于秦曰：“郑人使我掌其北门之管，若潜师以来，国可得也。”穆公访诸蹇叔。蹇叔曰：“劳师以袭远，非所闻也。师劳力竭，远主备之，无乃不可乎？师之所为，郑必知之。 勤而无所，必有悖心。且行千里，其谁不知？”公辞焉。召孟明、 西乞、白乙使出师于东门之外。蹇叔哭之曰：“孟子！吾见师之出而不见其入也。”公使谓之曰：“尔何知！中寿，尔墓之木拱矣！”　　蹇叔之子与师，哭而送之，曰：“晋人御师必于崤，崤有二陵焉。 其南陵，夏后皋之墓也；其北陵，文王之所辟风雨也，必死是间，余收尔骨焉！”秦师遂东。"
  },
  {
    "title": "楚归晋知罃",
    "author": "左丘明",
    "dynasty": "先秦",
    "content": "　　晋人归楚公子谷臣，与连尹襄老之尸于楚，以求知罃。于是荀首佐中军矣，故楚人许之。　　王送知罃，曰：“子其怨我乎？”对曰：“二国治戎，臣不才，不胜其任，以为俘馘。执事不以衅鼓，使归即戮，君之惠也。臣实不才，又谁敢怨？”　　王曰：“然则德我乎？”对曰：“二国图其社稷，而求纾其民，各惩其忿，以相宥也，两释累囚，以成其好。二国有好，臣不与及，其谁敢德？”　　王曰：“子归何以报我？”对曰：“臣不任受怨，君亦不任受德。无怨无德，不知所报。”　　王曰：“虽然，必告不谷。”对曰：“以君之灵，累臣得归骨于晋，寡君之以为戮，死且不朽。若从君之惠而免之，以赐君之外臣首；首其请于寡君，而以戮于宗，亦死且不朽。若不获命，而使嗣宗职，次及于事，而帅偏师以脩封疆，虽遇执事，其弗敢违。其竭力致死，无有二心，以尽臣礼。所以报也。　　王曰：“晋未可与争。”重为之礼而归之。"
  },
  {
    "title": "周郑交质",
    "author": "左丘明",
    "dynasty": "先秦",
    "content": "　　郑武公、庄公为平王卿士。王贰于虢，郑伯怨王。王曰：“无之。”故周郑交质。王子狐为质于郑，郑公子忽为质于周。　　王崩，周人将畀虢公政。四月，郑祭足帅师取温之麦。秋，又取成周之禾。周郑交恶。　　君子曰：“信不由中，质无益也。明恕而行，要之以礼，虽无有质，谁能间之？苟有明信，涧溪沼沚之毛，蘋蘩蕰藻之菜，筐筥錡釜之器，潢污、行潦之水，可荐於鬼神，可羞於王公，而况君子结二国之信，行之以礼，又焉用质？《风》有《采蘩》、《采蘋》，《雅》有《行苇》、《泂酌》，昭忠信也。”"
  },
  {
    "title": "秦晋崤之战",
    "author": "左丘明",
    "dynasty": "先秦",
    "content": "　　冬，晋文公卒。庚辰，将殡于曲沃；出绛，柩有声如牛。卜偃使大夫拜，曰：“君命大事：将有西师过轶我；击之，必大捷焉。”　　杞子自郑使告于秦曰：“郑人使我掌其北门之管，若潜师以来，国可得也。”穆公访诸蹇叔。蹇叔曰：“劳师以袭远，非所闻也。师劳力竭，远主备之，无乃不可乎？师之所为，郑必知之，勤而无所，必有悖心。且行千里，其谁不知？”公辞焉。召孟明、西乞、白乙，使出师于东门之外。蹇叔哭之，曰：“孟子！吾见师之出而不见其入也！”公使谓之曰：“尔何知！中寿，尔墓之木拱矣！”　　蹇叔之子与师，哭而送之曰：“晋人御师必于崤。崤有二陵焉：其南陵，夏后皋之墓也；其北陵，文王之所辟风雨也。必死是间，余收尔骨焉。”秦师遂东。　　三十三年春，秦师过周北门，左右免胄而下，超乘者三百乘。王孙满尚幼，观之，言于王曰：“秦师轻而无礼，必败。轻则寡谋，无礼则脱。入险而脱，又不能谋，能无败乎？”及滑，郑商人弦高将市于周，遇之，以乘韦先，牛十二犒师，曰：“寡君闻吾子将步师出于敝邑，敢犒从者。不腆敝邑，为从者之淹，居则具一日之积，行则备一夕之卫。”且使遽告于郑。　　郑穆公使视客馆，则束载、厉兵、秣马矣。使皇武子辞焉，曰：“吾子淹久于敝邑，唯是脯资饩牵竭矣。为吾子之将行也，郑之有原圃，犹秦之有具囿也，吾子取其麋鹿，以闲敝邑，若何？”杞子奔齐，逢孙、杨孙奔宋。　　孟明曰：“郑有备矣，不可冀也。攻之不克，围之不继，吾其还也。”灭滑而还。　　晋原轸曰：“秦违蹇叔，而以贪勤民，天奉我也。奉不可失，敌不可纵。纵敌患生；违天不祥。必伐秦师！”栾枝曰：“未报秦施而伐其师，其为死君乎？”先轸曰：“秦不哀吾丧而伐吾同姓，秦则无礼，何施之为？吾闻之：‘一日纵敌，数世之患也’。谋及子孙，可谓死君乎！”遂发命，遽兴姜戎。子墨衰绖，梁弘御戎，莱驹为右。夏四月辛巳，败秦师于崤，获百里孟明视、西乞术、白乙丙以归。遂墨以葬文公，晋于是始墨。　　文嬴请三帅，曰：“彼实构吾二君，寡君若得而食之，不厌，君何辱讨焉？使归就戮于秦，以逞寡君之志，若何？”公许之。先轸朝，问秦囚。公曰：“夫人请之，吾舍之矣。”先轸怒曰：“武夫力而拘诸原，妇人暂而免诸国，堕军实而长寇仇，亡无日矣！”不顾而唾。公使阳处父追之，及诸河，则在舟中矣。释左骖，以公命赠孟明。孟明稽首曰：“君之惠，不以累臣衅鼓，使归就戮于秦，寡君之以为戮，死且不朽。若从君惠而免之，三年将拜君赐。”　　秦伯素服郊次，乡师而哭，曰：“孤违蹇叔，以辱二三子，孤之罪也。”不替孟明，曰：“孤之过也，大夫何罪？且吾不以一眚掩大德。”"
  },
  {
    "title": "子鱼论战",
    "author": "左丘明",
    "dynasty": "先秦",
    "content": "　　楚人伐宋以救郑。宋公将战。大司马固谏曰：“天之弃商久矣，君将兴之，弗可赦也已。”弗听。冬十一月己巳朔，宋公及楚人战于泓。宋人既成列，楚人未既济。司马曰：“彼众我寡，及其未既济也，请击之。”公曰：“不可。”既济而未成列，又以告。公曰：“未可。”既陈而后击之，宋师败绩。公伤股，门官歼焉。　　国人皆咎公。公曰：“君子不重伤，不禽二毛。古之为军也，不以阻隘也。寡人虽亡国之余，不鼓不成列。”子鱼曰：“君未知战。勍敌之人，隘而不列，天赞我也。阻而鼓之，不亦可乎？犹有惧焉！且今之勍者，皆我敌也。虽及胡耇，获则取之，何有于二毛？明耻教战，求杀敌也。伤未及死，如何勿重？若爱重伤，则如勿伤；爱其二毛，则如服焉。三军以利用也，金鼓以声气也。利而用之，阻隘可也；声盛致志，鼓儳可也。”"
  },
  {
    "title": "石碏谏宠州吁",
    "author": "左丘明",
    "dynasty": "先秦",
    "content": "　　卫庄公娶于齐东宫得臣之妹，曰庄姜。美而无子，卫人所为赋《硕人》也。又娶于陈，曰厉妫。生孝伯，蚤死。其娣戴妫生桓公，庄姜以为己子。　　公子州吁，嬖人之子也。有宠而好兵，公弗禁，庄姜恶之。　　石碏谏曰：“臣闻爱子，教之以义方，弗纳于邪。骄奢淫佚，所自邪也。四者之来，宠禄过也。将立州吁，乃定之矣；若犹未也，阶之为祸。夫宠而不骄，骄而能降，降而不憾，憾而能眕者，鲜矣。且夫贱妨贵，少陵长，远间亲，新间旧，小加大，淫破义，所谓六逆也。君义，臣行，父慈，子孝，兄爱，弟敬，所谓六顺也。去顺效逆，所以速祸也。君人者，将祸是务去，而速之，无乃不可乎？”弗听。　　其子厚与州吁游，禁之，不可。桓公立，乃老。"
  },
  {
    "title": "臧僖伯谏观鱼",
    "author": "左丘明",
    "dynasty": "先秦",
    "content": "　　春，公将如棠观鱼者。臧僖伯谏曰：“凡物不足以讲大事，其材不足以备器用，则君不举焉。君将纳民于轨物者也。故讲事以度轨量，谓之‘轨’；取材以章物采，谓之‘物’。不轨不物，谓之乱政。乱政亟行，所以败也。故春蒐、夏苗、秋狝、冬狩，皆于农隙以讲事也。三年而治兵，入而振旅，归而饮至，以数军实。昭文章，明贵贱，辨等列，顺少长，习威仪也。鸟兽之肉不登于俎，皮革、齿牙、骨角、毛羽不登于器，则君不射，古之制也。若夫山林川泽之实，器用之资，皂隶之事，官司之守，非君所及也。”　　公曰：“吾将略地焉。”遂往，陈鱼而观之。僖伯称疾不从。　　书曰：“公矢鱼于棠。”非礼也，且言远地也。"
  },
  {
    "title": "介之推不言禄",
    "author": "左丘明",
    "dynasty": "先秦",
    "content": "　　晋侯赏从亡者，介之推不言禄，禄亦弗及。　　推曰：“献公之子九人，唯君在矣。惠、怀无亲，外内弃之。天未绝晋，必将有主。主晋祀者，非君而谁？天实置之，而二三子以为己力，不亦诬乎？窃人之财，犹谓之盗。况贪天之功，以为己力乎？下义其罪，上赏其奸。上下相蒙，难与处矣。”　　其母曰：“盍亦求之？以死谁怼？”　　对曰：“尤而效之，罪又甚焉！且出怨言，不食其食。”　　其母曰：“亦使知之，若何？”　　对曰：“言，身之文也。身将隐，焉用文之？是求显也。”　　其母曰：“能如是乎？与汝偕隐。”遂隐而死。　　晋侯求之，不获，以绵上（地名）为之田。曰：“以志吾过，且旌善人。”"
  },
  {
    "title": "王孙满对楚子",
    "author": "左丘明",
    "dynasty": "先秦",
    "content": "　　楚子伐陆浑之戎，遂至于雒，观兵于周疆。定王使王孙满劳楚子。楚子问鼎之大小轻重焉。　　对曰：“在德不在鼎。昔夏之方有德也，远方图物，贡金九牧，铸鼎象物，百物而为之备，使民知神奸。故民入川泽山林，不逢不若。螭魅罔两，莫能逢之。用能协于上下，以承天休。桀有昏德，鼎迁于商，载祀六百。商纣暴虐，鼎迁于周。德之休明，虽小，重也。其奸回昏乱，虽大，轻也。天祚明德，有所厎止。成王定鼎于郏鄏，卜世三十，卜年七百，天所命也。周德虽衰，天命未改。鼎之轻重，未可问也。”"
  },
  {
    "title": "郑庄公戒饬守臣",
    "author": "左丘明",
    "dynasty": "先秦",
    "content": "　　秋七月，公会齐侯、郑伯伐许。庚辰，傅于许。颍考叔取郑伯之旗蝥弧以先登，子都自下射之，颠。瑕叔盈又以蝥弧登，周麾而呼曰：“君登矣！”郑师毕登。壬午，遂入许。许庄公奔卫。齐侯以许让公。公曰：“君谓许不共，故从君讨之。许既伏其罪矣。虽君有命，寡人弗敢与闻。”乃与郑人。　　郑伯使许大夫百里奉许叔以居许东偏，曰：“天祸许国，鬼神实不逞于许君，而假手于我寡人，寡人唯是一二父兄不能共亿，其敢以许自为功乎？寡人有弟，不能和协，而使糊其口于四方，其况能久有许乎？吾子其奉许叔以抚柔此民也，吾将使获也佐吾子。若寡人得没于地，天其以礼悔祸于许，无宁兹许公复奉其社稷，唯我郑国之有请谒焉，如旧昏媾，其能降以相从也。无滋他族实逼处此，以与我郑国争此土也。吾子孙其覆亡之不暇，而况能禋祀许乎？寡人之使吾子处此，不惟许国之为，亦聊以固吾圉也。”乃使公孙获处许西偏，曰：“凡而器用财贿，无置于许。我死，乃亟去之！吾先君新邑于此，王室而既卑矣，周之子孙日失其序。夫许，大岳之胤也。天而既厌周德矣，吾其能与许争乎？”　　君子谓郑庄公“于是乎有礼。礼，经国家，定社稷，序民人，利后嗣者也。许，无刑而伐之，服而舍之，度德而处之，量力而行之，相时而动，无累后人，可谓知礼矣。”"
  },
  {
    "title": "吕相绝秦",
    "author": "左丘明",
    "dynasty": "先秦",
    "content": "　　夏四月戊午，晋侯使吕相绝秦，曰：“昔逮我献公及穆公相好，戮力同心，申之以盟誓，重之以昏姻。天祸晋国，文公如齐，惠公如秦。无禄，献公即世。穆公不忘旧德，俾我惠公用能奉祀于晋。又不能成大勋，而为韩之师。亦悔于厥心，用集我文公。是穆之成也。　　“文公躬擐甲胄，跋履山川，逾越险阻，征东之诸侯，虞、夏、商、周之胤，而朝诸秦，则亦既报旧德矣。郑人怒君之疆埸，我文公帅诸侯及秦围郑。秦大夫不询于我寡君，擅及郑盟。诸侯疾之，将致命于秦。文公恐惧，绥靖诸侯，秦师克还无害，则是我有大造于西也。　　“无禄，文公即世；穆为不吊，蔑死我君，寡我襄公，迭我肴地，奸绝我好，伐我保城。殄灭我费滑，散离我兄弟，挠乱我同盟，倾覆我国家。我襄公未忘君之旧勋，而惧社稷之陨，是以有淆之师。犹愿赦罪于穆公，穆公弗听，而即楚谋我。天诱其衷，成王陨命，穆公是以不克逞志于我。　　“穆、襄即世，康、灵即位。康公，我之自出，又欲阙翦我公室，倾覆我社稷，帅我蝥贼，以来荡摇我边疆，我是以有令狐之役。康犹不悛，入我河曲，伐我涑川，俘我王官，翦我羁马，我是以有河曲之战。东道之不通，则是康公绝我好也。　　“及君之嗣也，我君景公引领西望曰：‘庶抚我乎！’君亦不惠称盟，利吾有狄难，入我河县，焚我箕、郜，芟夷我农功，虔刘我边垂，我是以有辅氏之聚。君亦悔祸之延，而欲徼福于先君献、穆，使伯车来命我景公曰：‘吾与女同好弃恶，复脩旧德，以追念前勋。’言誓未就，景公即世，我寡君是以有令狐之会。君又不祥，背弃盟誓。白狄及君同州，君之仇雠，而我昏姻也。君来赐命曰：‘吾与女伐狄。’寡君不敢顾昏姻。畏君之威，而受命于吏。君有二心于狄，曰：‘晋将伐女。’狄应且憎，是用告我。楚人恶君之二三其德也，亦来告我曰：‘秦背令狐之盟，而来求盟于我：“昭告昊天上帝、秦三公、楚三王曰：‘余虽与晋出入，余唯利是视。’”不榖恶其无成德，是用宣之，以惩不壹。’诸侯备闻此言，斯是用痛心疾首，暱就寡人。寡人帅以听命，唯好是求。君若惠顾诸侯，矜哀寡人，而赐之盟，则寡人之愿也，其承宁诸侯以退，岂敢徼乱？君若不施大惠，寡人不佞，其不能以诸侯退矣。敢尽布之执事，俾执事实图利之。”"
  },
  {
    "title": "子产论政宽猛",
    "author": "左丘明",
    "dynasty": "先秦",
    "content": "　　郑子产有疾。谓于太叔曰：“我死，子必为政。唯有德者能以宽服民，其次莫如猛。夫火烈，民望而畏之，故鲜死焉。水懦弱，民狎而玩之，则多死焉，故宽难。”疾数月而卒。　　太叔为政，不忍猛而宽。郑国多盗，取人于萑苻之泽。太叔悔之，曰：“吾早从夫子，不及此。”兴徒兵以攻萑苻之盗，尽杀之，盗少止。　　仲尼曰：“善哉！政宽则民慢，慢则纠之以猛。猛则民残，残则施之以宽。宽以济猛；猛以济宽，政是以和。《诗》曰：‘民亦劳止，汔可小康；惠此中国，以绥四方。’施之以宽也。‘毋从诡随，以谨无良；式遏寇虐，惨不畏明。’纠之以猛也。‘柔远能迩，以定我王。’平之以和也。又曰：‘不竞不絿，不刚不柔，布政优优，百禄是遒。’和之至也。”　　及子产卒，仲尼闻之，出涕曰：“古之遗爱也。”"
  },
  {
    "title": "晋公子重耳之亡",
    "author": "左丘明",
    "dynasty": "先秦",
    "content": "　　重耳复国　　晋公子重耳之及于难也，晋人伐诸蒲城，蒲城人欲战，重耳不可，曰：“保君父之命而享其生禄，於是乎得人。有人而校，罪莫大焉。吾其奔也。”遂奔狄。从者狐偃、赵衰、颠颉、魏武子、司空季子。　　狄人伐廧咎如，获其二女叔隗、季隗，纳诸公子。公子取季隗，生伯儵，叔刘；以叔隗妻赵衰，生盾。将适齐，谓季隗曰：“待我二十五年，不来而后嫁。”对曰：“我二十五年矣，又如是而嫁，则就木焉，请待子。”处狄十二年而行。　　过卫，卫文公不礼焉。出於五鹿，乞食於野人，野人与之块。公子怒，欲鞭之。子犯曰：“天赐也。”稽首受而载之。　　及齐，齐桓公妻之，有马二十乘。公子安之。从者以为不可，将行，谋於桑下。蚕妾在其上，以告姜氏。姜氏杀之，而谓公子曰：“子有四方之志，其闻之者，吾杀之矣。”公子曰：“无之。”姜曰：“行也！怀与安，实败名。”公子不可。姜与子犯谋，醉而遣之。醒，以戈逐子犯。　　及曹，曹共公闻其骈胁，欲观其裸。浴，薄而观之。僖负羁之妻曰：“吾观晋公子之从者，皆足以相国。若以相，夫子必反其国。反其国，必得志於诸侯。得志於诸侯，而诛无礼，曹其首也。子盍蚤自贰焉？”乃馈盘飨，置璧焉。公子受飧反璧 。　　及宋，宋襄公赠之以马二十乘。　　重耳报恩　　及郑，郑文公亦不礼焉。叔詹谏曰：“臣闻天之所启，人弗及也，晋公子有三焉，天其或者将建诸？君其礼焉。男女同姓，其生不蕃。晋公子，姬出也，而至於今，一也。离外之患，而天不靖晋国，殆将启之，二也。有三士足以上人而从之，三也。晋，郑同侪，其过子弟，固将礼焉，况天之所启乎？”弗听。　　及楚，楚子飨之，曰：“公子若反晋国，则何以报不榖？”对曰：“子女玉帛，则君有之；羽、毛、齿、革，则君地生焉。其波及晋国者，君之余也。其何以报君？”曰：“虽然，何以报我？”对曰：“若以君之灵，得反晋国，晋楚治兵，遇于中原，其辟君三舍。若不获命，其左执鞭弭，右属櫜鞬，以与君周旋。”子玉请杀之。楚子曰：“晋公子广而俭，文而有礼。其从者肃而宽，忠而能力。晋侯无亲，外内恶之。吾闻姬姓，唐叔之后，其后衰者也。其将由晋公子乎！天将兴之，谁能废之？违天，必有大咎。”乃送诸秦。　　秦伯纳女五人，怀嬴与焉。奉匜沃盥，既而挥之。怒，曰：“秦、晋匹也，何以卑我？”公子惧，降服而囚。他日，公享之，子犯曰：“吾不如衰之文也，请使衰从。”公子赋《河水》，公赋《六月》。赵衰曰：“重耳拜赐！”公子降，拜，稽首。公降一级而辞焉。衰曰：“君称所以佐天子者命重耳，重耳敢不拜？”　　二十四年春，王正月，秦伯纳之。不书。不告入也。及河，子犯以璧授公子，曰：“臣负羁绁，从君巡于天下，臣之罪甚多矣。臣犹知之，而况君乎？请由此亡。”公子曰：“所不与舅氏同心者，有如白水！”投其璧于河。　　济河，围令狐，入桑泉，取臼衰。　　二月，甲午，晋师军于庐柳。秦伯使公子絷如晋师。师退，军于郇。辛丑，狐偃及秦、晋之大夫盟于郇。壬寅，公子入于晋师。丙午，入于曲沃。丁未，朝于武宫。戊申，使杀怀公于高梁。不书，亦不告也。　　吕、郤畏逼，将焚公宫而弑晋侯。寺人披请见，公使让之，且辞焉。曰：“蒲城之役，君命一宿，女即至。其后余从狄君以田渭滨，女为惠公来求杀余，命女三宿，女中宿至。虽有君命，何其速也？夫祛犹在，女其行乎！”对曰：“臣谓君之入也，其知之矣；若犹未也，又将及难。君命无二，古之制也。除君之恶，唯力是视。蒲人，狄人，余何有焉？今君即位，其无蒲，狄乎？齐桓公置射钩而使管仲相，君若易之，何辱命焉？行者甚众，岂唯刑臣！”公见之，以难告。三月，晋侯潜会秦伯于王城。乙丑，晦，公宫火。瑕甥，郤芮不获公，乃如河上，秦伯诱而杀之。　　晋侯逆夫人嬴氏以归。秦伯送卫于晋三千人，实纪纲之仆。　　重耳画像　　初，晋侯之竖头须，守藏者也。其出也，窃藏以逃，尽用以求纳之。及入，求见，公辞焉以沐。谓仆人曰：“沐则心覆，心覆则图反，宜吾不得见也。居者为社稷之守，行者为羁绁之仆，其亦可也，何必罪居者？国君而仇匹夫，惧者甚众矣。”仆人以告，公遽见之。　　狄人归季隗于晋，而请其二子。文公妻赵衰，生原同，屏括，楼婴。赵姬请逆盾与其母，子余辞。姬曰：“得宠而忘旧，何以使人？必逆之！”固请，许之。来，以盾为才，固请于公，以为嫡子。而使其三子下之。以叔隗为内子，而己下之。　　介子推不言禄　　晋侯赏从亡者，介之推不言禄，禄亦弗及。推曰：“献公之子九人，唯君在矣！惠，怀无亲，外内弃之。天未绝晋，必将有主。主晋祀者，非君而谁？天实置之，而二三子以为己力，不亦诬乎？窃人之财，犹谓之盗。况贪天功以为己力乎？下义其罪，上赏其奸，上下相蒙，难与处矣。”其母曰：“盍亦求之，以死谁怼？”对曰：“尤而效之，罪又甚焉！且出怨言，不食其食。”其母曰：“亦使知之，若何？”对曰：“言，身之文也。身将隐，焉用文之？是求显也。”其母曰：“能如是乎？与女偕隐。”遂隐而死。晋侯求之不获，以绵上为之田，曰：“以志吾过，且旌善人。”"
  },
  {
    "title": "祁奚荐贤",
    "author": "左丘明",
    "dynasty": "先秦",
    "content": "　　祁奚请老，晋侯问嗣焉。称解狐——其仇也。将立之而卒。又问焉。对曰：“午也可。”于是羊舌职死矣，晋侯曰：“孰可以代之？”对曰：“赤也可。”于是使祁午为中军尉，羊舌赤佐之。君子谓祁奚于是能举善矣。称其仇，不为谄；立其子，不为比；举其偏，不为党。《商书》曰：“无偏无党，王道荡荡。”其祁奚之谓矣。解狐得举，祁午得位，伯华得官；建一官而三物成，能举善也。夫唯善，故能举其类。《诗》云：“惟其有之，是以似之。”祁奚有焉。"
  },
  {
    "title": "晏子不死君难",
    "author": "左丘明",
    "dynasty": "先秦",
    "content": "　　崔武子见棠姜而美之，遂取之。庄公通焉。崔子弑之。　　晏子立于崔氏之门外。其人曰：“死乎？”曰：“独吾君也乎哉，吾死也？”曰：“行乎？”曰：“吾罪也乎哉，吾亡也？”曰：“归乎？”曰：“君死，安归？君民者，岂以陵民？社稷是主。臣君者，岂为其口实？社稷是养。故君为社稷死，则死之；为社稷亡，则亡之。若为己死，而为己亡，非其私暱，谁敢任之？且人有君而弑之，吾焉得死之？而焉得亡之？将庸何归？”门启而入，枕尸股而哭。兴，三踊而出。人谓崔子：“必杀之。”崔子曰：“民之望也，舍之得民。”"
  },
  {
    "title": "展喜犒师",
    "author": "左丘明",
    "dynasty": "先秦",
    "content": "　　齐孝公伐我北鄙，公使展喜犒师。使受命于展禽。　　齐侯未入竟，展喜从之。曰：“寡君闻君亲举玉趾，将辱于敝邑，使下臣犒执事。”齐侯曰：“鲁人恐乎？”对曰：“小人恐矣，君子则否。”齐侯曰：“室如县罄，野无青草，何恃而不恐？”对曰：“恃先王之命。昔周公、大公，股肱周室，夹辅成王，成王劳之而赐之盟。曰：‘世世子孙，无相害也。’载在盟府，太师职之。桓公是以纠合诸侯而谋其不协，弥缝其阙而匡救其灾，昭旧职也。及君即位，诸侯之望曰：‘其率桓之功。’我敝邑用不敢保聚。曰：‘岂其嗣世九年，而弃命废职，其若先君何！君必不然。’恃此以不恐。”齐侯乃还。"
  },
  {
    "title": "召公谏厉王止谤",
    "author": "左丘明",
    "dynasty": "先秦",
    "content": "　　厉王虐，国人谤王。召公告曰：“民不堪命矣！”王怒，得卫巫，使监谤者。以告，则杀之。国人莫敢言，道路以目。　　王喜，告召公曰：“吾能弭谤矣，乃不敢言。”召公曰：“是障之也。防民之口，甚于防川。川壅而溃，伤人必多，民亦如之。是故为川者决之使导，为民者宣之使言。故天子听政，使公卿至于列士献诗，瞽献曲，史献书，师箴，瞍赋，曚诵，百工谏，庶人传语，近臣尽规，亲戚补察，瞽、史教诲，耆、艾修之，而后王斟酌焉，是以事行而不悖。民之有口，犹土之有山川也，财用于是乎出；犹其原隰之有衍沃也，衣食于是乎生。口之宣言也，善败于是乎兴。行善而备败，其所以阜财用衣食者也。夫民虑之于心而宣之于口，成而行之，胡可壅也？若壅其口，其与能几何？”　　王弗听，于是国人莫敢出言。三年，乃流王于彘。"
  },
  {
    "title": "齐桓下拜受胙",
    "author": "左丘明",
    "dynasty": "先秦",
    "content": "　　夏，会于葵丘，寻盟，且修好，礼也。　　王使宰孔赐齐侯胙，曰：“天子有事于文武，使孔赐伯舅胙。”齐侯将下拜。孔曰：“且有后命。天子使孔曰：‘以伯舅耋老，加劳，赐一级，无下拜!”’对曰：“天威不违颜咫尺，小白余敢贪天子之命‘无下拜’！恐陨越于下，以遗天子羞，敢不下拜?”下，拜，登，受。"
  },
  {
    "title": "臧哀伯谏纳郜鼎",
    "author": "左丘明",
    "dynasty": "先秦",
    "content": "　　夏四月，取郜大鼎于宋，纳于大庙，非礼也。　　臧哀伯谏曰：“君人者，将昭德塞违，以临照百官；犹惧或失之，故昭令德以示子孙。是以清庙茅屋，大路越席，大羹不致，粢食不凿，昭其俭也；衮冕黻珽，带裳幅舄，衡紞纮綖，昭其度也；藻率鞞鞛，鞶厉游缨，昭其数也；火龙黼黻，昭其文也；五色比象，昭其物也；钖鸾和铃，昭其声也；三辰旂旗，昭其明也。夫德，俭而有度，登降有数。文物以纪之，声明以发之，以临照百官，百官于是乎戒惧，而不敢易纪律。今灭德立违，而置其赂器于大庙，以明示百官。百官象之，其又何诛焉？国家之败，由官邪也；官之失德，宠赂章也。郜鼎在庙，章孰甚焉？武王克商，迁九鼎于雒邑，义士犹或非之，而况将昭违乱之赂器于大庙。其若之何？”公不听。　　（周内史闻之，曰：“臧孙达其有后于鲁乎！君违，不忘谏之以德。”）"
  },
  {
    "title": "阴饴甥对秦伯",
    "author": "左丘明",
    "dynasty": "先秦",
    "content": "　　十月，晋阴饴甥会秦伯，盟于王城。　　秦伯曰：“晋国和乎？”对曰：“不和。小人耻失其君而悼丧其亲，不惮征缮以立圉也。曰：‘必报仇，宁事戎狄。’君子爱其君而知其罪，不惮征缮以待秦命。曰：‘必报德，有死无二。’以此不和。”秦伯曰：“国谓君何？”对曰：“小人戚，谓之不免；君子恕，以为必归。小人曰：‘我毒秦，秦岂归君？’君子曰：‘我知罪矣，秦必归君。贰而执之，服而舍之，德莫厚焉，刑莫威焉。服者怀德，贰者畏刑，此一役也，秦可以霸。纳而不定，废而不立，以德为怨，秦不其然。’”秦伯曰：“是吾心也。”　　改馆晋侯，馈七牢焉。"
  },
  {
    "title": "子产论尹何为邑",
    "author": "左丘明",
    "dynasty": "先秦",
    "content": "　　子皮欲使尹何为邑。子产曰：“少，未知可否。”子皮曰：“愿，吾爱之，不吾叛也。使夫往而学焉，夫亦愈知治矣。”子产曰；“不可。人之爱人，求利之也。今吾子爱人则以政。犹未能操刀而使割也，其伤实多。子之爱人，伤之而已，其谁敢求爱于子？子于郑国，栋也。栋折榱崩，侨将厌焉，敢不尽言？子有美锦，不使人学制焉。大官大邑，身之所庇也，而使学者制焉。其为美锦，不亦多乎？侨闻学而后入政，未闻以政学者也。若果行此，必有所害。譬如田猎，射御贯，则能获禽；若未尝登车射御，则败绩厌覆是惧，何暇思获？　　子皮曰：“善哉！虎不敏。吾闻君子务知大者、远者，小人务知小者、近者。我，小人也。衣服附在吾身，我知而慎之；大官、大邑，所以庇身也，我远而慢之。微子之言，吾不知也。他日我曰：‘子为郑国，我为吾家，以庇焉，其可也。’今而后知不足。自今请虽吾家，听子而行。”子产曰：“人心之不同，如其面焉。吾岂敢谓子面如吾面乎？抑心所谓危，亦以告也。”子皮以为忠，故委政焉。子产是以能为郑国。"
  },
  {
    "title": "昔齐攻鲁，求其岑鼎",
    "author": "左丘明",
    "dynasty": "先秦",
    "content": "　　昔齐攻鲁，求其岑鼎。鲁侯伪献他鼎而请盟焉。齐侯不信，曰：“若柳季云是，则请受之。”鲁欲使柳季。柳季曰：“君以鼎为国，信者亦臣之国，今欲破臣之国，全君之国，臣所难”鲁侯乃献岑鼎。"
  },
  {
    "title": "寺人披见文公",
    "author": "左丘明",
    "dynasty": "先秦",
    "content": "　　吕、郤畏逼，将焚公宫而弑晋侯。寺人披请见。公使让之，且辞焉，曰：“蒲城之役，君命一宿，女即至。其后余从狄君以田渭滨，女为惠公来求杀余，命女三宿，女中宿至。虽有君命何其速也？夫袪犹在，女其行乎！”对曰：“臣谓君之入也，其知之矣。若犹未也，又将及难。君命无二，古之制也。除君之恶，唯力是视。蒲人、狄人、余何有焉？即位，其无蒲、狄乎！齐桓公置射钩，而使管仲相。君若易之，何辱命焉？行者甚众，岂唯刑臣？”公见之，以难告。晋侯潜会秦伯于王城。己丑晦，公宫火。瑕甥、郤芮不获公，乃如河上，秦伯诱而杀之。"
  },
  {
    "title": "季梁谏追楚师",
    "author": "左丘明",
    "dynasty": "先秦",
    "content": "　　楚武王侵随，使薳章求成焉，军于瑕以待之。随人使少师董成。　　斗伯比言于楚子曰：“吾不得志于汉东也，我则使然。我张吾三军而被吾甲兵，以武临之，彼则惧而协以谋我，故难间也。汉东之国，随为大。随张，必弃小国。小国离，楚之利也。少师侈，请羸师以张之。”熊率且比曰:“季梁在，何益？”斗伯比曰:“以为后图。少师得其君。”　　王毁军而纳少师。少师归，请追楚师。随侯将许之。　　季梁止之曰：“天方授楚。楚之羸，其诱我也，君何急焉？臣闻小之能敌大也，小道大淫。所谓道，忠于民而信于神也。上思利民，忠也；祝史正辞，信也。今民馁而君逞欲，祝史矫举以祭，臣不知其可也。”公曰：“吾牲牷肥腯，粢盛丰备，何则不信？”对曰：“夫民，神之主也。是以圣王先成民，而后致力于神。故奉牲以告曰‘博硕肥腯。’谓民力之普存也，谓其畜之硕大蕃滋也，谓其不疾瘯蠡也，谓其备腯咸有也。奉盛以告曰：‘洁粢丰盛。’谓其三时不害而民和年丰也。奉酒醴以告曰：‘嘉栗旨酒。’谓其上下皆有嘉德而无违心也。所谓馨香，无谗慝也。故务其三时，修其五教，亲其九族，以致其禋祀。于是乎民和而神降之福，故动则有成。今民各有心，而鬼神乏主，君虽独丰，其何福之有？君姑修政而亲兄弟之国，庶免于难。”　　随侯惧而修政，楚不敢伐。"
  },
  {
    "title": "季札观乐",
    "author": "左丘明",
    "dynasty": "先秦",
    "content": "　　吴公子札来聘。……请观于周乐。使工为之歌《周南》、《召南》，曰：“美哉！始基之矣，犹未也，然勤而不怨矣。为之歌《邶》、《鄘》、《卫》，曰：“美哉，渊乎！忧而不困者也。吾闻卫康叔、武公之德如是，是其《卫风》乎？”为之歌《王》曰：“美哉！思而不惧，其周之东乎！”为之歌《郑》，曰：“美哉！其细已甚，民弗堪也。是其先亡乎！”为之歌《齐》，曰：“美哉，泱泱乎！大风也哉！表东海者，其大公乎？国未可量也。”为之歌《豳》，曰：“美哉，荡乎！乐而不淫，其周公之东乎？”为之歌《秦》，曰：“此之谓夏声。夫能夏则大，大之至也，其周之旧乎！”为之歌《魏》，曰：“美哉，渢渢乎！大而婉，险而易行，以德辅此，则明主也！”为之歌《唐》，曰：“思深哉！其有陶唐氏之遗民乎？不然，何忧之远也？非令德之后，谁能若是？”为．之歌《陈》，曰：“国无主，其能久乎！”自《郐》以下无讥焉！　　为之歌《小雅》，曰。“美哉！思而不贰，怨而不言，其周德之衰乎？犹有先王之遗民焉！”为之歌《大雅》，曰：“广哉！熙熙乎！曲而有直体，其文王之德乎？”　　为之歌《颂》，曰：“至矣哉！直而不倨，曲而不屈；迩而不逼，远而不携；迁而不淫，复而不厌；哀而不愁，乐而不荒；用而不匮，广而不宣；施而不费，取而不贪；处而不底，行而不流。五声和，八风平；节有度，守有序。盛德之所同也！”　　见舞《象箾》、《南龠》者，曰：“美哉，犹有憾！”见舞《大武》者，曰：“美哉，周之盛也，其若此乎？”见舞《韶濩》者，曰：“圣人之弘也，而犹有惭德，圣人之难也！”见舞《大夏》者，曰：“美哉！勤而不德。非禹，其谁能修之！”见舞《韶箾》者“，曰：“德至矣哉！大矣，如天之无不帱也，如地之无不载也！虽甚盛德，其蔑以加于此矣。观止矣！若有他乐，吾不敢请已！”"
  },
  {
    "title": "郑子家告赵宣子",
    "author": "左丘明",
    "dynasty": "先秦",
    "content": "　　晋侯合诸侯于扈，平宋也。　　于是晋侯不见郑伯，以为贰于楚也。郑子家使执讯而与之书，以告赵宣子曰：“寡君即位三年，召蔡侯而与之事君。九月，蔡侯入于敝邑以行，敝邑以侯宣多之难，寡君是以不得与蔡侯偕，十一月，克减侯宣多而随蔡侯以朝于执事。十二年六月，归生佐寡君之嫡夷，以请陈侯于楚而朝诸君。十四年七月寡君又朝，以蒇陈事。十五年五月，陈侯自敝邑往朝于君。往年正月，烛之武往朝夷也。八月，寡君又往朝。以陈蔡之密迩于楚，而不敢贰焉，则敝邑之故也。虽敝邑之事君，何以不免？在位之中，一朝于襄，而再见于君，夷与孤之二三臣，相及于绛。虽我小国，则蔑以过之矣。今大国曰：‘尔未逞吾志。’敝邑有亡，无以加焉。古人有言曰：‘畏首畏尾，身其余几？’又曰：‘鹿死不择音。’小国之事大国也，德，则其人也；不德，则其鹿也。铤而走险，急何能择？命之罔极，亦知亡矣。将悉敝赋以待于鯈，唯执事命之。文公二年，朝于齐；四年，为齐侵蔡，亦获成于楚。居大国之间而从于强令，岂有罪也？大国若弗图，无所逃命。”　　晋巩朔行成于郑，赵穿、公婿池为质焉。"
  },
  {
    "title": "子产告范宣子轻币",
    "author": "左丘明",
    "dynasty": "先秦",
    "content": "　　范宣子为政，诸侯之币重，郑人病之。　　二月，郑伯如晋。子产寓书于子西，以告宣子，曰：“子为晋国，四邻诸侯，不闻令德而闻重币。侨也惑之。侨闻君子长国家者，非无贿之患，而无令名之难，夫诸侯之贿，聚于公室，则诸侯贰；若吾子赖之，则晋国贰。诸侯贰则晋国坏，晋国贰则子之家坏。何没没也？将焉用贿？　　夫令名，德之舆也。德，国家之基也。有基无坏，无亦是务乎？有德则乐，乐则能久。诗云：‘乐只君子，邦家之基。’有令德也夫！‘上帝临女，无贰尔心。’有令名也夫！恕思以明德，则令名载而行之，是以远至迩安。毋宁使人谓子，子实生我，而谓子浚我以生乎？象有齿以焚其身，贿也。”　　宣子说，乃轻币。"
  },
  {
    "title": "祁奚请免叔向",
    "author": "左丘明",
    "dynasty": "先秦",
    "content": "　　栾盈出奔楚。宣子杀羊舌虎，囚叔向。人谓叔向曰：“子离于罪，其为不知乎？”叔向曰：“与其死亡若何？诗曰：‘优哉游哉，聊以卒岁。’知也。”　　乐王鲋见叔向曰：“吾为子请。”叔向弗应，出不拜。其人皆咎叔向。叔向曰：“必祁大夫。”室老闻之曰：“乐王鲋言于君无不行，求赦吾子，吾子不许；祁大夫所不能也，而曰必由之。何也？”叔向曰：“乐王鲋从君者也，何能行？祁大夫外举不弃仇，内举不失亲，其独遗我乎？诗曰：‘有觉德行，四国顺之。’夫子，觉者也。”　　晋侯问叔向之罪于乐王鲋。对曰：“不弃其亲，其有焉。”　　于是祁奚老矣，闻之，乘驲而见宣子，曰：“《诗》曰：‘惠我无疆，子孙保之。’《书》曰：‘圣有谟勋，明征定保。’夫谋而鲜过，惠训不倦者，叔向有焉，社稷之固也。犹将十世宥之，以劝能者。今壹不免其身，以弃社稷，不亦惑乎？鲧殛而禹兴；伊尹放大甲而相之，卒无怨色；管蔡为戮，周公右王。若之何其以虎也弃社稷？子为善，谁敢不勉，多杀何为？”宣子说，与之乘，以言诸公而免之。不见叔向而归，叔向亦不告免焉而朝。"
  },
  {
    "title": "齐国佐不辱命",
    "author": "左丘明",
    "dynasty": "先秦",
    "content": "　　晋师从齐师，入自丘舆，击马陉。　　齐侯使宾媚人赂以纪甗、玉磬与地。“不可，则听客之所为。”　　宾媚人致赂，晋人不可，曰：“必以肖同叔子为质，而使齐之封内尽东其亩。”对曰：“肖同叔子非他，寡君之母也；若以匹敌，则亦晋君之母也。吾子布大命于诸侯，而曰必质其母以为信，其若王命何？且是以不孝令也。诗曰：‘孝子不匮，永锡尔类。’若以不孝令于诸侯，其无乃非德类也乎？先王疆理天下，物土之宜，而布其利。故诗曰：‘我疆我理，南东其亩。’今吾子疆理诸侯，而曰‘尽东其亩’而已；唯吾子戎车是利，无顾土宜，其无乃非先王之命也乎？反先王则不义，何以为盟主？其晋实有阙。四王之王也，树德而济同欲焉；五伯之霸也，勤而抚之，以役王命；今吾子求合诸侯，以逞无疆之欲。诗曰：‘布政优优，百禄是遒。’子实不优，而弃百禄，诸侯何害焉？不然，寡君之命使臣，则有辞矣。曰‘子以君师辱于敝邑，不腆敝赋，以犒从者；畏君之震，师徒桡败。吾子惠徼齐国之福，不泯其社稷，使继旧好，唯是先君之敝器、土地不敢爱。子又不许，请收合馀烬，背城借一。敝邑之幸，亦云从也；况其不幸，敢不唯命是听？’”"
  },
  {
    "title": "晏子对齐侯问",
    "author": "左丘明",
    "dynasty": "先秦",
    "content": "　　齐侯至自田，晏子侍于遄台，子犹驰而造焉。公曰：“唯据与我和夫！”晏子对曰：“据亦同也，焉得为和？”公曰：“和与同异乎？”对曰：“异。和如羹焉，水火醯醢盐梅，以烹鱼肉，燀之以薪，宰夫和之，齐之以味；济其不及，以泄其过。君子食之，以平其心。君臣亦然。君所谓可而有否焉，臣献其否以成其可。君所谓否而有可焉，臣献其可以去其否。是以政平而不干，民无争心。故《诗》曰：‘亦有和羹，既戒既平。鬷嘏无言，时靡有争。’先王之济五味，和五声也，以平其心，成其政也。声亦如味，一气，二体，三类，四物，五声，六律，七音，八风，九歌，以相成也。清浊，小大，短长，疾徐，哀乐，刚柔，迟速，高下，出入，周疏，以相济也。君子听之，以平其心。心平，德和。故《诗》曰：‘德音不瑕。’今据不然。君所谓可，据亦曰可；君所谓否，据亦曰否。若以水济水。谁能食之？若琴瑟之专一，谁能听之？同之不可也如是。”"
  },
  {
    "title": "驹支不屈于晋",
    "author": "左丘明",
    "dynasty": "先秦",
    "content": "　　会于向，将执戎子驹支。范宣子亲数诸朝。曰：“来，姜戎氏。昔秦人迫逐乃祖吾离于瓜州，乃祖吾离被苫盖，蒙荆棘，以来归我先君。我先君惠公有不腆之田，与女剖分而食之。今诸侯之事我寡君不如昔者，盖言语漏泄，则职女之由。诘朝之事，尔无与焉！与，将执女。”　　对曰：“昔秦人负恃其众，贪于土地，逐我诸戎。惠公蠲其大德，谓我诸戎是四岳之裔胄也，毋是翦弃。赐我南鄙之田，狐狸所居，豺狼所嗥。我诸戎除翦其荆棘，驱其狐狸豺狼，以为先君不侵不叛之臣，至于今不贰。昔文公与秦伐郑，秦人窃与郑盟而舍戍焉，于是乎有肴之师。晋御其上，戎亢其下，秦师不复，我诸戎实然。譬如捕鹿，晋人角之，诸戎掎之，与晋踣之，戎何以不免？自是以来，晋之百役，与我诸戎相继于时，以从执政，犹肴志也，岂敢离逷？今官之师旅，无乃实有所阙，以携诸侯，而罪我诸戎。我诸戎饮食衣服不与华同，贽币不通，言语不达，何恶之能为？不与于会，亦无瞢焉。”赋《青蝇》而退。　　宣子辞焉，使即事于会，成恺悌也。"
  },
  {
    "title": "子革对灵王",
    "author": "左丘明",
    "dynasty": "先秦",
    "content": "　　楚子狩于州来，次于颍尾，使荡侯、潘子、司马督、嚣尹午、陵尹喜帅师围徐以惧吴。楚子次于乾溪，以为之援。　　雨雪，王皮冠，秦复陶，翠被，豹舄，执鞭以出，仆析父从。右尹子革夕，王见之。去冠被，舍鞭，与之语曰：“昔我先王熊绎与吕伋、王孙牟、燮父、禽父，并事康王，四国皆有分，我独无有。今吾使人于周，求鼎以为分，王其与我乎？”　　对曰：“与君王哉！昔我先王熊绎，辟在荆山，筚路蓝缕，以处草莽，跋涉山林，以事天子，唯是桃弧、棘矢，以共御王事。齐，王舅也；晋及鲁、卫，王母弟也。楚是以无分，而彼皆有。今周与四国服事君王，将唯命是从，岂其爱鼎？”王曰：“昔我皇祖伯父昆吾，旧许是宅。今郑人贪赖其田，而不我与。我若求之，其与我乎？”　　对曰：“与君王哉！周不爱鼎，郑敢爱田？”王曰：“昔诸侯远我而畏晋，今我大城陈、蔡、不羹，赋皆千乘，子与有劳焉。诸侯其畏我乎？”对曰：“畏君王哉！是四国者，专足畏也，又加之以楚，敢不畏君王哉？”　　工尹路请曰：“君王命剥圭以为鏚柲，敢请命。”王入视之。析父谓子革：“吾子，楚国之望也！今与王言如响，国其若之何？”子革曰：“摩厉以须，王出，吾刃将斩矣。”　　王出，复语。左史倚相趋过。王曰：“是良史也，子善视之。是能读《三坟》、《五典》、《八索》、《九丘》。”对曰：“臣尝问焉，昔穆王欲肆其心，周行天下，将皆必有车辙马迹焉。祭公谋父作《祈招》之诗，以止王心，王是以获没于祗宫。臣问其诗而不知也；若问远焉，其焉能知之？”　　王曰：“子能乎？”对曰：“能。其《诗》曰：‘祈招之愔愔，式昭德音。思我王度，式如玉，式如金。形民之力，而无醉饱之心。’”　　王揖而入，馈不食，寝不寐，数日。不能自克，以及于难。　　仲尼曰：“古也有志：‘克己复礼，仁也。’信善哉！楚灵王若能如是，岂其辱于乾溪？”"
  },
  {
    "title": "子产坏晋馆垣",
    "author": "左丘明",
    "dynasty": "先秦",
    "content": "　　公薨之月，子产相郑伯以如晋，晋侯以我丧故，未之见也。子产使尽坏其馆之垣，而纳车马焉。　　士文伯让之，曰：“敝邑以政刑之不修，寇盗充斥，无若诸侯之属辱在寡君者何，是以令吏人完客所馆，高其闬闳，厚其墙垣，以无忧客使。今吾子坏之，虽从者能戒，其若异客何？以敝邑之为盟主，缮完葺墙，以待宾客。若皆毁之，其何以共命？寡君使匄请命。　　对曰：“以敝邑褊小，介于大国，诛求无时，是以不敢宁居，悉索敝赋，以来会时事。逢执事之不闲，而未得见；又不获闻命，未知见时。不敢输币，亦不敢暴露。其输之，则君之府实也，非荐陈之，不敢输也。其暴露之，则恐燥湿之不时而朽蠹，以重敝邑之罪。侨闻文公之为盟主也，宫室卑庳，无观台榭，以崇大诸侯之馆，馆如公寝；库厩缮修，司空以时平易道路，圬人以时塓馆宫室；诸侯宾至，甸设庭燎，仆人巡宫，车马有所，宾从有代，巾车脂辖，隶人、牧、圉，各瞻其事；百官之属各展其物；公不留宾，而亦无废事；忧乐同之，事则巡之，教其不知，而恤其不足。宾至如归，无宁灾患；不畏寇盗，而亦不患燥湿。今铜鞮之宫数里，而诸侯舍于隶人，门不容车，而不可逾越；盗贼公行。而天疠不戒。宾见无时，命不可知。若又勿坏，是无所藏币以重罪也。敢请执事，将何所命之？虽君之有鲁丧，亦敝邑之忧也。若获荐币，修垣而行，君之惠也，敢惮勤劳？”　　文伯复命。赵文子曰：“信。我实不德，而以隶人之垣以赢诸侯，是吾罪也。”使士文伯谢不敏焉。　　晋侯见郑伯，有加礼，厚其宴好而归之。乃筑诸侯之馆。　　叔向曰：“辞之不可以已也如是夫！子产有辞，诸侯赖之，若之何其释辞也？《诗》曰：‘辞之辑矣，民之协矣；辞之怿矣，民之莫矣。’其知之矣。”"
  },
  {
    "title": "祭公谏征犬戎",
    "author": "左丘明",
    "dynasty": "先秦",
    "content": "　　穆王将征犬戎，祭公谋父谏曰：“不可。先王耀德不观兵。夫兵，戢而时动，动则威；观则玩，玩则无震。是故周文公之《颂》曰：‘载戢干戈，载櫜弓矢；我求懿德，肆于时夏。允王保之。’先王之于民也，茂正其德，而厚其性；阜其财求，而利其器用；明利害之乡，以文修之，使务利而避害，怀德而畏威，故能保世以滋大。　　昔我先世后稷，以服事虞夏。及夏之衰也，弃稷弗务，我先王不窋，用失其官，而自窜于戎翟之间。不敢怠业，时序其德，纂修其绪，修其训典；朝夕恪勤，守以惇笃，奉以忠信，奕世戴德，不忝前人。至于武王，昭前之光明，而加之以慈和，事神保民，莫不欣喜。商王帝辛，大恶于民，庶民弗忍，欣戴武王，以致戎于商牧。是先王非务武也，勤恤民隐，而除其害也。　　夫先王之制：邦内甸服，邦外侯服，侯、卫宾服，夷、蛮要服，戎、狄荒服。甸服者祭，侯服者祀，宾服者享，要服者贡，荒服者王。日祭，月祀，时享，岁贡，终王，先王之训也。　　有不祭，则修意；有不祀，则修言；有不享，则修文；有不贡，则修名；有不王，则修德。序成而有不至，则修刑。于是乎有刑不祭，伐不祀，征不享，让不贡，告不王。于是乎有刑罚之辟，有攻伐之兵，有征讨之备，有威让之令，有文告之辞。布令陈辞，而又不至，则又增修于德，无勤民于远。　　是以近无不听，远无不服。今自大毕、伯士之终也，犬戎氏以其职来王，天子曰：‘予必以不享征之’，且观之兵，其无乃废先王之训，而王几顿乎？吾闻夫犬戎树惇，能帅旧德，而守终纯固，其有以御我矣。”王不听，遂征之，得四白狼、四白鹿以归。自是荒服者不至。"
  },
  {
    "title": "史伯对桓公问",
    "author": "左丘明",
    "dynasty": "先秦",
    "content": "　　公曰：“周其弊乎？”对曰：“殆于必弊者也。《泰誓》曰：‘民之所欲，天必从之。’今王弃高明昭显，而好谗慝暗昧；恶角犀丰盈，而近顽童穷固。去和而取同。夫和实生物，同则不继。以他平他谓之和，故能丰长而物归之；若以同裨同，尽乃弃矣。故先王以土与金、木、水、火杂，以成百物。是以和五味以调口，刚四支以卫体，和六律以聪耳，正七体以役心，平八索以成人，建九纪以立纯德，合十数以训百体。出千品，具万方，计亿事，材兆物，收经入，行姟极。故王者居九畡之田，收经入以食兆民，周训而能用之，和乐如一。夫如是，和之至也。于是乎先王聘后于异姓，求财于有方，择臣取谏工而讲以多物，务和同也。声一无听，色一无文，味一无果，物一不讲。王将弃是类也而与剸同。天夺之明，欲无弊，得乎？”(选自《国语》)"
  },
  {
    "title": "吴许越成",
    "author": "左丘明",
    "dynasty": "先秦",
    "content": "　　吴王夫差败越于夫椒，报槜李也。遂入越。越子以甲楯五千保于会稽，使大夫种因吴太宰嚭以行成。　　吴子将许之。伍员曰：“不可。臣闻之：‘树德莫如滋，去疾莫如尽。’昔有过浇杀斟灌以伐斟鄩，灭夏后相。后缗方娠，逃出自窦，归于有仍，生少康焉，为仍牧正。惎浇能戒之。浇使椒求之，逃奔有虞，为之庖正，以除其害。虞思于是妻之以二姚，而邑诸纶，有田一成，有众一旅。能布其德，而兆其谋，以收夏众，抚其官职；使女艾谍浇，使季杼诱豷，遂灭过、戈，复禹之绩。祀夏配天，不失旧物。今吴不如过，而越大于少康，或将丰之，不亦难乎？勾践能亲而务施，施不失人，亲不弃劳，与我同壤而世为仇雠。于是乎克而弗取，将又存之，违天而长寇雠，后虽悔之，不可食已。姬之衰也，日可俟也。介在蛮夷，而长寇雠，以是求伯，必不行矣。”　　弗听。退而告人曰：“越十年生聚，而十年教训，二十年之外，吴其为沼乎！”"
  },
  {
    "title": "子产却楚逆女以兵",
    "author": "左丘明",
    "dynasty": "先秦",
    "content": "　　楚公子围聘于郑，且娶于公孙段氏。伍举为介。将入馆，郑人恶之。使行人子羽与之言，乃馆于外。　　既聘，将以众逆。子产患之，使子羽辞曰：“以敝邑褊小，不足以容从者，请墠听命！”令尹使太宰伯州犁对曰：“君辱贶寡大夫围，谓围：‘将使丰氏抚有而室。’围布几筵，告于庄、共之庙而来。若野赐之，是委君贶于草莽也！是寡大夫不得列于诸卿也！不宁唯是，又使围蒙其先君，将不得为寡君老，其蔑以复矣。唯大夫图之！”子羽曰：“小国无罪，恃实其罪。将恃大国之安靖己，而无乃包藏祸心以图之。小国失恃而惩诸侯，使莫不憾者，距违君命，而有所壅塞不行是惧！不然，敝邑，馆人之属也，其敢爱丰氏之祧？”　　伍举知其有备也，请垂櫜而入。许之。"
  },
  {
    "title": "申胥谏许越成",
    "author": "左丘明",
    "dynasty": "先秦",
    "content": "　　吴王夫差乃告诸大夫曰：“孤将有大志于齐，吾将许越成，而无拂吾虑。若越既改，吾又何求？若其不改，反行，吾振旅焉。”申胥谏曰：“不可许也。夫越非实忠心好吴也，又非慑畏吾甲兵之强也。大夫种勇而善谋，将还玩吴国于股掌之上，以得其志。夫固知君王之盖威以好胜也，故婉约其辞，以从逸王志，使淫乐于诸夏之国，以自伤也。使吾甲兵钝弊，民人离落，而日以憔悴，然后安受吾烬。夫越王好信以爱民，四方归之，年谷时熟，日长炎炎，及吾犹可以战也。为虺弗摧，为蛇将若何？”吴王曰：“大夫奚隆于越？越曾足以为大虞乎？若无越，则吾何以春秋曜吾军士？”乃许之成。　　将盟，越王又使诸稽郢辞曰：“以盟为有益乎？前盟口血未乾，足以结信矣。以盟为无益乎？君王舍甲兵之威以临使之，而胡重于鬼神而自轻也。”吴王乃许之，荒成不盟。"
  },
  {
    "title": "晋楚城濮之战",
    "author": "左丘明",
    "dynasty": "先秦",
    "content": "　　宋人使门尹般如晋师告急。公曰：“宋人告急，舍之则绝，告楚不许。我欲战矣，齐、秦未可，若之何？”先轸曰：“使宋舍我而赂齐、秦，藉之告楚。我执曹君而分曹、卫之田以赐宋人。楚爱曹、卫，必不许也。喜赂怒顽，能无战乎？”公说，执曹伯，分曹、卫之田以畀宋人。　　楚子入居于申，使申叔（楚大夫）去谷（齐地），使子玉去宋，曰：“无从（进逼）晋师。晋侯在外十九年矣，而果得晋国。险阻艰难，备尝之矣；民之情伪，尽知之矣。天假之年，而除其害。天之所置，其可废乎？《军志》曰：‘允当则归。’又曰：‘知难而退。’又曰：‘有德不可敌。’此三志者，晋之谓矣。”子玉使伯棼请战，曰：“非敢必有功也，愿以间执谗慝（音特，播弄是非的人）之口。”王怒，少与之师，唯西广（广是楚国部队的名称，西广犹言右军）、东宫（太子宫的卫队）与若敖（楚先祖之名，此指楚国的特种部队）之六卒（一百名士兵曰卒）实从之。　　子玉使宛春告于晋师曰：“请复卫侯而封曹，臣亦释宋之围。”子犯曰：“子玉无礼哉！君取一，臣取二，不可失矣。”先轸曰：“子与之。定人之谓礼，楚一言而定三国，我一言而亡之。我则无礼，何以战乎？不许楚言，是弃宋也。救而弃之，谓诸侯何？楚有三施，我有三怨，怨仇已多，将何以战？不如私许复曹、卫以携（离间）之，执宛春以怒楚，既战而后图之。”公说，乃拘宛春于卫，且私许复曹、卫。曹、卫告绝于楚。　　子玉怒，从晋师。晋师退。军吏曰：“以君辟臣，辱也。且楚师老（士气衰落不振为老）矣，何故退？”子犯曰：“师直（正义所在为直）为壮，曲（理亏为曲）为老。岂在久乎？微楚之惠不及此，退三舍（三十里为一舍）辟之，所以报也。背惠食言，以亢（同“抗”）其仇，我曲楚直。其众素饱，不可谓老。我退而楚还，我将何求？若其不还，君退臣犯，曲在彼矣。”退三舍。楚众欲止，子玉不可。　　夏四月戊辰，晋侯、宋公、齐国归父、崔夭、秦小子懿次于城濮。楚师背酅而舍，晋侯患之。听舆人之诵曰：“原田每每，舍其旧而新是谋。”公疑焉。子犯曰：“战也！战而捷，必得诸候， 若其不捷，表里山河，必无害也。”公曰：“若楚惠何？”栾贞子 曰：“汉阳诸姬，楚实尽之。思小惠而忘大耻，不如战也。”晋侯 梦与楚子搏，楚子伏己而盬其脑，是以惧。子犯曰：“吉。我得 天，楚伏其罪，吾且柔之矣！”　　子玉使斗勃请战，曰：“请与君之士戏，君冯轼而观之，得 臣与寓目焉。”晋侯使栾枝对曰：“寡君闻命矣。楚君之惠，未之 敢忘，是以在此。为大夫退，其敢当君乎！既不获命矣，敢烦大 夫谓二三子：戒尔车乘，敬尔君事，诘朝将见。”　　晋车七百乘，韅、靷、鞅、靽。晋侯登有莘之虚以观师，曰： “少长有礼，其可用也。”遂伐其木，以益其兵。　　己巳，晋师陈于莘北，胥臣以下军之佐当陈、蔡。子玉以若敖之六卒将中军，曰：“今日必无晋矣！”子西将左，子上将右。胥臣蒙马以虎皮，先犯陈、蔡。陈、蔡奔，楚右师溃。狐毛设二 旆而退之，栾枝使舆曳柴而伪遁，楚师驰之，原轸、郄溱以中军公族横击之。狐毛、狐偃以上军夹攻于西，楚左师溃。楚师败 绩。子玉收其卒而止，故不败。　　晋师三日馆、谷，及癸酉而还。甲午，至于衡雍，作王宫 于践土。　　乡役之三月，郑伯如楚致其师。为楚师既败而惧，使子人九行成于晋。晋栾枝人盟郑伯。五月丙午，晋侯及郑伯盟于衡雍。 丁未，献楚俘于王：驷介百乘，徒兵千。郑伯傅王，用平礼也。己酉，王享醴，命晋侯宥。王命尹氏及王子虎、内史叔兴父策命晋候为侯伯，赐之大辂之服、戎辂之服，彤弓一，彤矢百，舻 弓矢千，钜氅一卣，虎贲三百人。曰：“王谓叔父：‘敬服王命，以绥四国，纠逖王慝。’”晋侯三辞，从命，曰：“重耳敢再拜稽首，奉扬天子之丕显休命。”受策以出。出入三觐。　　卫候闻楚师败，惧，出奔楚，遂适陈。使元喧奉叔武以受盟。 癸亥，王子虎盟诸侯于王庭，要言曰：“皆奖王室，无相害也。有 渝此盟，明神殛之，俾队其师，无克祚国，及而玄孙，无有老幼。”君子谓是盟也信，谓晋于是役也，能以德攻。　　初，楚子玉自为琼弁玉缨，未之服也。先战，梦河神谓己曰： “畀余，余赐女盂诸之糜。”弗致也。大心与子西使荣黄谏，弗听。荣季曰：“死而利国，犹或为之，况琼玉乎！是粪土也，而可 以济师，将何爱焉？”弗听。出，告二子日：“非神败令尹，令尹 其不勤民，实自败也。”既败，王使谓之曰：“大夫若入，其若申、 息之老何？”子西。孙伯曰：“得臣将死，二臣止之，曰：‘君其将 以为戮。’”及连谷而死。　　晋侯闻之，而后喜可知也。曰：“莫余毒也已！为吕臣实为令尹，民奉己而已，不在民矣。”"
  },
  {
    "title": "晏婴叔向论晋季世",
    "author": "左丘明",
    "dynasty": "先秦",
    "content": "　　齐候使晏婴请继室于晋......　　既成昏，晏子受礼，叔向从之宴，相与语。叔向曰：“齐其何如？”晏子曰：“此季世也，吾弗知。齐其为陈氏矣。公弃其民，而归于陈氏。齐旧四量：豆、区、釜、钟。四升为豆，各自其四，以登于釜，釜十则钟。陈氏三量皆登一焉，钟乃大矣。以家量贷，而以公量收之。山木如市，弗加于山；鱼盐蜃蛤，弗加于海。民三其力，二入于公，而衣食其一。公聚朽蠹，而三老冻馁。国之诸市，屦贱踊贵。民人痛疾，而或燠休之，其爱之如父母，而归之如流水。欲无获民，将焉辟之？箕伯、直柄、虞遂、伯戏，其相胡公大姬，已在齐矣！”　　叔向曰：“然。虽吾公室，今亦季世也。戎马不驾，卿无军行；公乘无人，卒列无长。庶民疲敝，而公室滋侈。道殣相望，而女富溢尤。民闻公命，如逃寇雠。栾、郤、胥、原、狐、续、庆、伯，降在皂隶。政在家门，民无所依。君日不悛，以乐慆忧。公室之卑，其何日之有？谗鼎之铭曰：‘昧旦丕显，后世犹怠。’况日不悛，其能久乎？晏子曰：“子将若何？”叔向曰：“晋之公族尽矣。肸闻之，公室将卑，其宗族枝叶先落，则公室从之。肸之宗十一族，唯羊舌氏在而已。肸又无子，公室无度，幸而得死，岂其获祀。”"
  },
  {
    "title": "子罕弗受玉",
    "author": "左丘明",
    "dynasty": "先秦",
    "content": "　　宋人或得玉，献诸子罕。子罕弗受。献玉者曰：“以示玉人，玉人以为宝也，故敢献之。”子罕曰：“我以不贪为宝，尔以玉为宝；若以与我，皆丧宝也，不若人有其宝。”"
  },
  {
    "title": "郑败宋师获华元",
    "author": "左丘明",
    "dynasty": "先秦",
    "content": "　　二年，春，郑公子归生受命于楚，伐宋。宋华元、乐吕御之。二月，壬子，战于大棘。宋师败绩。囚华元，获乐吕，及甲车四百六十乘。俘二百五十人，馘百人。　　狂狡辂郑人，郑人入于井，倒戟而出之，获狂狡。　　君子曰：“失礼违命，宜其为禽也。戎，昭果毅以听之之谓礼。杀敌为果，致果为毅。易之，戮也。”　　将战，华元杀羊食士，其御羊斟不与。及战，曰：“畴昔之羊，子为政;今日之事，我为政。”与入郑师，故败。　　君子谓羊斟非人也，以其私憾，败国殄民；於是刑孰大焉。《诗》所谓“人之无良”者，其羊斟之谓乎！残民以逞。　　宋人以兵车百乘，文马百驷，以赎华元于郑。半入，华元逃归。立于门外，告而入，见叔牂，曰：“子之马然也。”对曰：“非马也，其人也。”既合而来奔。　　宋城，华元为植，巡功。城者讴曰：“睅其目，皤其腹；弃甲而复！于思于思，弃甲复来！”使其骖乘谓之曰：“牛则有皮，犀、兕尚多，弃甲则那！”役人曰：“从其有皮，丹漆若何？”华元曰：“去之，夫其口众我寡。”"
  },
  {
    "title": "齐连称、管至父之乱",
    "author": "左丘明",
    "dynasty": "先秦",
    "content": "　　齐侯使连称、管至父戍葵丘。瓜时而往，曰： “及瓜而代。”期戍，公问（消息，指替换的命令）不至。请代，弗许；故谋作乱。僖公（襄公之父）之母弟曰夷仲年，生公孙无知（齐庄公之孙，所以称公孙，无知是名），有宠于僖公，衣服礼秩（礼秩：待遇的等级，即礼数品秩等项待遇）如适（“适”同“嫡”，正妻所生的长子。这里指太子）。襄公绌（同黜，降低待遇）之，二人因之以作乱。连称有从妹，在公宫，无宠；使间（间：刺探情况）公，曰：“捷，吾以女为夫人。”冬十二月，齐侯游于姑棼，遂田于贝丘。见大豕，从者曰：“公子彭生（以前被襄公屈杀者）也。”公怒曰：“彭生敢见！”射之，豕人立而啼。公惧，坠于车，伤足丧屦。反，属屦于徒人（徒人，宫中供役使的小臣）费，弗得，鞭之，见血。走出，遇贼于门，劫而束之。费曰：“我奚御哉！”袒而示之背，信之。费请先入，伏公而出，斗，死于门中。石之纷如死于阶下。遂入，杀孟阳（伪装襄公躺在床上替死）于床。曰：“非君也，不类。”见公之足于户下，遂弑之，而立无知。"
  },
  {
    "title": "望月怀远",
    "author": "张九龄",
    "dynasty": "唐代",
    "content": "海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。"
  },
  {
    "title": "感遇十二首·其一",
    "author": "张九龄",
    "dynasty": "唐代",
    "content": "兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！"
  },
  {
    "title": "感遇十二首·其七",
    "author": "张九龄",
    "dynasty": "唐代",
    "content": "江南有丹橘，经冬犹绿林。岂伊地气暖，自有岁寒心。可以荐嘉客，奈何阻重深。运命唯所遇，循环不可寻。徒言树桃李，此木岂无阴。"
  },
  {
    "title": "赋得自君之出矣",
    "author": "张九龄",
    "dynasty": "唐代",
    "content": "自君之出矣，不复理残机。思君如满月，夜夜减清辉。"
  },
  {
    "title": "照镜见白发",
    "author": "张九龄",
    "dynasty": "唐代",
    "content": "宿昔青云志，蹉跎白发年。谁知明镜里，形影自相怜。"
  },
  {
    "title": "西江夜行",
    "author": "张九龄",
    "dynasty": "唐代",
    "content": "遥夜人何在，澄潭月里行。悠悠天宇旷，切切故乡情。外物寂无扰，中流澹自清。念归林叶换，愁坐露华生。犹有汀洲鹤，宵分乍一鸣。"
  },
  {
    "title": "答陆澧",
    "author": "张九龄",
    "dynasty": "唐代",
    "content": "松叶堪为酒，春来酿几多。不辞山路远，踏雪也相过。"
  },
  {
    "title": "湖口望庐山瀑布水",
    "author": "张九龄",
    "dynasty": "唐代",
    "content": "万丈洪泉落，迢迢半紫氛。奔流下杂树，洒落出重云。日照虹霓似，天清风雨闻。灵山多秀色，空水共氤氲。"
  },
  {
    "title": "感遇十二首",
    "author": "张九龄",
    "dynasty": "唐代",
    "content": "兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折。幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沉理自隔，何所慰吾诚？鱼游乐深池，鸟栖欲高枝。嗟尔蜉蝣羽，薨薨亦何为。有生岂不化，所感奚若斯。神理日微灭，吾心安得知。浩叹杨朱子，徒然泣路岐。孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶？今我游冥冥，弋者何所慕！吴越数千里，梦寐今夕见。形骸非我亲，衾枕即乡县。化蝶犹不识，川鱼安可羡。海上有仙山，归期觉神变。西日下山隐，北风乘夕流。燕雀感昏旦，檐楹呼匹俦。鸿鹄虽自远，哀音非所求。贵人弃疵贱，下士尝殷忧。众情累外物，恕己忘内修。感叹长如此，使我心悠悠。江南有丹橘，经冬犹绿林。岂伊地气暖，自有岁寒心⑿。可以荐嘉客⒀，奈何阻重深。运命唯所遇，循环不可寻。徒言树桃李，此木岂无阴。永日徒离忧，临风怀蹇修。美人何处所，孤客空悠悠。青鸟跂不至，朱鳖谁云浮。夜分起踯躅，时逝曷淹留。抱影吟中夜，谁闻此叹息。美人适异方，庭树含幽色。白云愁不见，沧海飞无翼。凤凰一朝来，竹花斯可食。汉上有游女，求思安可得。袖中一札书，欲寄双飞翼。冥冥愁不见，耿耿徒缄忆。紫兰秀空蹊，皓露夺幽色。馨香岁欲晚，感叹情何极。白云在南山，日暮长太息。我有异乡忆，宛在云溶溶。凭此目不觏，要之心所钟。但欲附高鸟，安敢攀飞龙。至精无感遇，悲惋填心胸。归来扣寂寞，人愿天岂从？闭门迹群化，凭林结所思。啸叹此寒木，畴昔乃芳蕤。朝阳凤安在，日暮蝉独悲。浩思极中夜，深嗟欲待谁。所怀诚已矣，既往不可追。鼎食非吾事，云仙尝我期。胡越方杳杳，车马何迟迟。天壤一何异，幽嘿卧帘帷。"
  },
  {
    "title": "送韦城李少府",
    "author": "张九龄",
    "dynasty": "唐代",
    "content": "送客南昌尉，离亭西候春。野花看欲尽，林鸟听犹新。别酒青门路，归轩白马津。相知无远近，万里尚为邻。"
  },
  {
    "title": "感遇十二首·其四",
    "author": "张九龄",
    "dynasty": "唐代",
    "content": "孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！"
  },
  {
    "title": "春江晚景",
    "author": "张九龄",
    "dynasty": "唐代",
    "content": "江林多秀发，云日复相鲜。征路那逢此，春心益渺然。兴来只自得，佳处莫能传。薄暮津亭下，余花满客船。"
  },
  {
    "title": "归燕诗",
    "author": "张九龄",
    "dynasty": "唐代",
    "content": "海燕虽微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。"
  },
  {
    "title": "感遇十二首·其二",
    "author": "张九龄",
    "dynasty": "唐代",
    "content": "幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沉理自隔，何所慰吾诚？"
  },
  {
    "title": "秋晚登楼望南江入始兴郡路",
    "author": "张九龄",
    "dynasty": "唐代",
    "content": "潦收沙衍出，霜降天宇晶。伏槛一长眺，津途多远情。思来江山外，望尽烟云生。滔滔不自辨，役役且何成。我来飒衰鬓，孰云飘华缨。枥马苦踡跼，笼禽念遐征。岁阴向晼晚，日夕空屏营。物生贵得性，身累由近名。内顾觉今是，追叹何时平。"
  },
  {
    "title": "湘中作",
    "author": "张九龄",
    "dynasty": "唐代",
    "content": "湘流绕南岳，绝目转青青。怀禄未能已，瞻途屡所经。烟屿宜春望，林猿莫夜听。永路日多绪，孤舟天复冥。浮没从此去，嗟嗟劳我形。"
  },
  {
    "title": "折杨柳",
    "author": "张九龄",
    "dynasty": "唐代",
    "content": "纤纤折杨柳，持此寄情人。一枝何足贵，怜是故园春。迟景那能久，芳菲不及新。更愁征戍客，容鬓老边尘。"
  },
  {
    "title": "奉和圣制送尚书燕国公赴朔方",
    "author": "张九龄",
    "dynasty": "唐代",
    "content": "宗臣事有征，庙算在休兵。天与三台座，人当万里城。朔南方偃革，河右暂扬旌。宠锡从仙禁，光华出汉京。山川勤远略，原隰轸皇情。为奏薰琴唱，仍题宝剑名。闻风六郡伏，计日五戎平。山甫归应疾，留侯功复成。歌钟旋可望，衽席岂难行。四牡何时入，吾君忆履声。"
  },
  {
    "title": "和黄门卢监望秦始皇陵",
    "author": "张九龄",
    "dynasty": "唐代",
    "content": "秦帝始求仙，骊山何遽卜。中年既无效，兹地所宜复。徒役如雷奔，珍怪亦云蓄。黔首无寄命，赭衣相追逐。人怨神亦怒，身死宗遂覆。土崩失天下，龙斗入函谷。国为项籍屠，君同华元戮。始掘既由楚，终焚乃因牧。上宰议扬贤，中阿感桓速。一闻过秦论，载怀空杼轴。"
  },
  {
    "title": "耒阳溪夜行",
    "author": "张九龄",
    "dynasty": "唐代",
    "content": "乘夕棹归舟，缘源路转幽。月明看岭树，风静听溪流。岚气船间入，霜华衣上浮。猿声虽此夜，不是别家愁。"
  },
  {
    "title": "秋夕望月",
    "author": "张九龄",
    "dynasty": "唐代",
    "content": "清迥江城月，流光万里同。所思如梦里，相望在庭中。皎洁青苔露，萧条黄叶风。含情不得语，频使桂华空。"
  },
  {
    "title": "晨出郡舍林下",
    "author": "张九龄",
    "dynasty": "唐代",
    "content": "晨兴步北林，萧散一开襟。复见林上月，娟娟犹未沉。片云自孤远，丛筱亦清深。无事由来贵，方知物外心。"
  },
  {
    "title": "听筝",
    "author": "张九龄",
    "dynasty": "唐代",
    "content": "端居正无绪，那复发秦筝。纤指传新意，繁弦起怨情。悠扬思欲绝，掩抑态还生。岂是声能感，人心自不平。"
  },
  {
    "title": "感遇十二首 其四",
    "author": "张九龄",
    "dynasty": "唐代",
    "content": "兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折。"
  },
  {
    "title": "登乐游原春望书怀",
    "author": "张九龄",
    "dynasty": "唐代",
    "content": "城隅有乐游，表里见皇州。策马既长远，云山亦悠悠。万壑清光满，千门喜气浮。花间直城路，草际曲江流。凭眺兹为美，离居方独愁。已惊玄发换，空度绿荑柔。奋翼笼中鸟，归心海上鸥。既伤日月逝，且欲桑榆收。豹变焉能及，莺鸣非可求。愿言从所好，初服返林丘。"
  },
  {
    "title": "初秋忆金均两弟",
    "author": "张九龄",
    "dynasty": "唐代",
    "content": "江渚秋风至，他乡离别心。孤云愁自远，一叶感何深。忧喜尝同域，飞鸣忽异林。青山西北望，堪作白头吟。"
  },
  {
    "title": "登襄阳岘山",
    "author": "张九龄",
    "dynasty": "唐代",
    "content": "昔年亟攀践，征马复来过。信若山川旧，谁如岁月何。蜀相吟安在，羊公碣已磨。令图犹寂寞，嘉会亦蹉跎。宛宛樊城岸，悠悠汉水波。逶迤春日远，感寄客情多。地本原林秀，朝来烟景和。同心不同赏，留叹此岩阿。"
  },
  {
    "title": "入庐山仰望瀑布水",
    "author": "张九龄",
    "dynasty": "唐代",
    "content": "绝顶有悬泉，喧喧出烟杪。不知几时岁，但见无昏晓。闪闪青崖落，鲜鲜白日皎。洒流湿行云，溅沫惊飞鸟。雷吼何喷薄，箭驰入窈窕。 昔闻山下蒙，今乃林峦表。物情有诡激，坤元曷纷矫。默然置此去，变化谁能了。"
  },
  {
    "title": "和黄门卢侍御咏竹",
    "author": "张九龄",
    "dynasty": "唐代",
    "content": "清切紫庭垂，葳蕤防露枝。色无玄月变，声有惠风吹。高节人相重，虚心世所知。凤凰佳可食，一去一来仪。"
  },
  {
    "title": "立春日晨起对积雪",
    "author": "张九龄",
    "dynasty": "唐代",
    "content": "忽对林亭雪，瑶华处处开。今年迎气始，昨夜伴春回。玉润窗前竹，花繁院里梅。东郊斋祭所，应见五神来。"
  },
  {
    "title": "奉和圣制度潼关口号",
    "author": "张九龄",
    "dynasty": "唐代",
    "content": "嶙嶙故城垒，荒凉空戍楼。在德不在险，方知王道休。"
  },
  {
    "title": "杂诗五首",
    "author": "张九龄",
    "dynasty": "唐代",
    "content": "孤桐亦胡为，百尺傍无枝。疏阴不自覆，修干欲何施。高冈地复迥，弱植风屡吹。凡鸟已相噪，凤凰安得知。萝茑必有托，风霜不能落。酷在兰将蕙，甘从葵与藿。运命虽为宰，寒暑自回薄。悠悠天地间，委顺无不乐。良辰不可遇，心赏更蹉跎。终日块然坐，有时劳者歌。庭前揽芳蕙，江上托微波。路远无能达，忧情空复多。湘水吊灵妃，斑竹为情绪。汉水访游女，解佩欲谁与。同心不可见，异路空延伫。浦上青枫林，津傍白沙渚。行吟至落日，坐望只愁予。神物亦岂孤，佳期竟何许。木直几自寇，石坚亦他攻。何言为用薄，而与火膏同。物类有固然，谁能取径通。纤纤良田草，靡靡唯从风。日夜沐甘泽，春秋等芳丛。生性苟不夭，香臭谁为中。道家贵至柔，儒生何固穷。终始行一意，无乃过愚公。"
  },
  {
    "title": "高斋闲望言怀",
    "author": "张九龄",
    "dynasty": "唐代",
    "content": "高斋复晴景，延眺属清秋。风物动归思，烟林生远愁。纷吾自穷海，薄宦此中州。取路无高足，随波适下流。岁华空冉冉，心曲且悠悠。坐惜芳时歇，胡然久滞留。"
  },
  {
    "title": "经江宁览旧迹至玄武湖",
    "author": "张九龄",
    "dynasty": "唐代",
    "content": "南国更数世，北湖方十洲。天清华林苑，日晏景阳楼。果下回仙骑，津傍驻彩斿。凫鹥喧凤管，荷芰斗龙舟。七子陪诗赋，千人和棹讴。应言在镐乐，不让横汾秋。风俗因纾慢，江山成易由。驹王信不武，孙叔是无谋。佳气日将歇，霸功谁与修。桑田东海变，麋鹿姑苏游。否运争三国，康时劣九州。山虽幕府在，馆岂豫章留。水淀还相阅，菱歌亦故遒。雄图不足问，唯想事风流。"
  },
  {
    "title": "同綦毋学士月夜闻雁",
    "author": "张九龄",
    "dynasty": "唐代",
    "content": "栖宿岂无意，飞飞更远寻。长途未及半，中夜有遗音。月思关山笛，风号流水琴。空声两相应，幽感一何深。避缴归南浦，离群叫北林。联翩俱不定，怜尔越乡心。"
  },
  {
    "title": "初发曲江溪中",
    "author": "张九龄",
    "dynasty": "唐代",
    "content": "溪流清且深，松石复阴临。正尔可嘉处，胡为无赏心。我由不忍别，物亦有缘侵。自匪常行迈，谁能知此音。"
  },
  {
    "title": "叙怀二首",
    "author": "张九龄",
    "dynasty": "唐代",
    "content": "弱岁读群史，抗迹追古人。被褐有怀玉，佩印从负薪。志合岂兄弟，道行无贱贫。孤根亦何赖，感激此为邻。晚节从卑秩，岐路良非一。既闻持两端，复见挟三术。木瓜诚有报，玉楮论无实。已矣直躬者，平生壮图失。去去勿重陈，归来茹芝朮."
  },
  {
    "title": "通化门外送别",
    "author": "张九龄",
    "dynasty": "唐代",
    "content": "屡别容华改，长愁意绪微。义将私爱隔，情与故人归。薄宦无时赏，劳生有事机。离魂今夕梦，先绕旧林飞。"
  },
  {
    "title": "题画山水障",
    "author": "张九龄",
    "dynasty": "唐代",
    "content": "心累犹不尽，果为物外牵。偶因耳目好，复假丹青妍。尝抱野间意，而迫区中缘。尘事固已矣，秉意终不迁。良工适我愿，妙墨挥岩泉。变化合群有，高深侔自然。置陈北堂上，仿像南山前。静无户庭出，行已兹地偏。萱草忧可树，合欢忿益蠲。所因本微物，况乃凭幽筌。言象会自泯，意色聊自宣。对玩有佳趣，使我心渺绵。"
  },
  {
    "title": "饯王司马入计同用洲字",
    "author": "张九龄",
    "dynasty": "唐代",
    "content": "元僚行上计，举饯出林丘。忽望题舆远，空思解榻游。别筵铺柳岸，征棹倚芦洲。独叹湘江水，朝宗向北流。"
  },
  {
    "title": "晨坐斋中偶而成咏",
    "author": "张九龄",
    "dynasty": "唐代",
    "content": "寒露洁秋空，遥山纷在瞩。孤顶乍修耸，微云复相续。人兹赏地偏，鸟亦爱林旭。结念凭幽远，抚躬曷羁束。仰霄谢逸翰，临路嗟疲足。徂岁方暌携，归心亟踯躅。休闲倘有素，岂负南山曲。"
  },
  {
    "title": "送杨府李功曹",
    "author": "张九龄",
    "dynasty": "唐代",
    "content": "平生属良友，结绶望光辉。何知人事拙，相与宦情非。别路穿林尽，征帆际海归。居然已多意，况复两乡违。"
  },
  {
    "title": "旅宿淮阳亭口号（一作宋之问诗）",
    "author": "张九龄",
    "dynasty": "唐代",
    "content": "日暮荒亭上，悠悠旅思多。故乡临桂水，今夜渺星河。暗草霜华发，空亭雁影过。兴来谁与晤，劳者自为歌。"
  },
  {
    "title": "湖口望庐山瀑布泉",
    "author": "张九龄",
    "dynasty": "唐代",
    "content": "万丈洪泉落，迢迢半紫氛。奔飞流杂树，洒落出重云日照虹蜺似，天清风雨闻。灵山多秀色，空水共氤氲。"
  },
  {
    "title": "登荆州城望江二首",
    "author": "张九龄",
    "dynasty": "唐代",
    "content": "滔滔大江水，天地相终始。经阅几世人，复叹谁家子。东望何悠悠，西来昼夜流。岁月既如此，为心那不愁。"
  },
  {
    "title": "奉和圣制经函谷关作",
    "author": "张九龄",
    "dynasty": "唐代",
    "content": "函谷虽云险，黄河已复清。圣心无所隔，空此置关城。"
  },
  {
    "title": "溪行寄王震",
    "author": "张九龄",
    "dynasty": "唐代",
    "content": "山气朝来爽，溪流日向清。远心何处惬，闲棹此中行。丛桂林间待，群鸥水上迎。徒然适我愿，幽独为谁情。"
  },
  {
    "title": "送窦校书见饯得云中辨江树",
    "author": "张九龄",
    "dynasty": "唐代",
    "content": "江水天连色，无涯净野氛。微明岸傍树，凌乱渚前云。举棹形徐转，登舻意渐分。渺茫从此去，空复惜离群。"
  },
  {
    "title": "三月三日申王园亭宴集",
    "author": "张九龄",
    "dynasty": "唐代",
    "content": "稽亭追往事，睢苑胜前闻。飞阁凌芳树，华池落彩云。藉草人留酌，衔花鸟赴群。向来同赏处，惟恨碧林曛。"
  },
  {
    "title": "晚霁登王六东阁",
    "author": "张九龄",
    "dynasty": "唐代",
    "content": "试上江楼望，初逢山雨晴。连空青嶂合，向晚白云生。彼美要殊观，萧条见远情。情来不可极，日暮水流清。"
  },
  {
    "title": "登城楼望西山作",
    "author": "张九龄",
    "dynasty": "唐代",
    "content": "城楼枕南浦，日夕顾西山。宛宛鸾鹤处，高高烟雾间。仙井今犹在，洪厓久不还。金编莫我授，羽驾亦难攀。檐际千峰出，云中一鸟闲。纵观穷水国，游思遍人寰。勿复尘埃事，归来且闭关。"
  },
  {
    "title": "白羽扇赋",
    "author": "张九龄",
    "dynasty": "唐代",
    "content": "　　开元二十四年夏，盛暑。奉敕使大将军高力士赐宰臣白羽扇，某与焉，窃有所感，立献赋曰：　　当时而用，任物所长。彼鸿鹄之弱羽，出江湖之下方，安知烦暑，可致清凉？岂无纨素，彩画文章？复有修竹，剖析毫芒。提携密迩，摇动馨香，惟众珍之在御，何短翮之敢当？而（《文粹》作“与”）窃思于圣后，且见持于未央。伊昔皋泽之时，亦有云霄之志，苟效用之得所，虽杀身之何忌？肃肃白羽，穆如清风，纵秋气之移夺，终感恩于箧中。"
  },
  {
    "title": "陪王司马登薛公逍遥台",
    "author": "张九龄",
    "dynasty": "唐代",
    "content": "尝闻薛公泪，非直雍门琴。窜逐留遗迹，悲凉见此心。府中因暇豫，江上幸招寻。人事已成古，风流独至今。闲情多感叹，清景暂登临。无复甘棠在，空馀蔓草深。晴光送远目，胜气入幽襟。水去朝沧海，春来换碧林。赋怀湘浦吊，碑想汉川沉。曾是陪游日，徒为梁父吟。"
  },
  {
    "title": "自彭蠡湖初入江",
    "author": "张九龄",
    "dynasty": "唐代",
    "content": "江岫殊空阔，云烟处处浮。上来群噪鸟，中去独行舟。牢落谁相顾，逶迤日自愁。更将心问影，于役复何求。"
  },
  {
    "title": "道逢北使题赠京邑亲知",
    "author": "张九龄",
    "dynasty": "唐代",
    "content": "征骖稍靡靡，去国方迟迟。路绕南登岸，情摇北上旗。故人怜别日，旅雁逐归时。岁晏无芳草，将何寄所思。"
  },
  {
    "title": "登总持寺阁",
    "author": "张九龄",
    "dynasty": "唐代",
    "content": "香阁起崔嵬，高高沙版开。攀跻千仞上，纷诡万形来。草间商君陌，云重汉后台。山从函谷断，川向斗城回。林里春容变，天边客思催。登临信为美，怀远独悠哉。"
  },
  {
    "title": "当涂界寄裴宣州",
    "author": "张九龄",
    "dynasty": "唐代",
    "content": "故人宣城守，亦在江南偏。如何分虎竹，相与间山川。章绶胡为者，形骸非自然。含情津渡阔，倚望脰空延。远近闻佳政，平生仰大贤。推心徒有属，会面良无缘。目夕遵前渚，江村投暮烟。念行祗意默，怀远岂言宣。委曲风波事，难为尺素传。"
  },
  {
    "title": "南还湘水言怀",
    "author": "张九龄",
    "dynasty": "唐代",
    "content": "拙宦今何有，劳歌念不成。十年乖夙志，一别悔前行。归去田园老，倘来轩冕轻。江间稻正熟，林里桂初荣。鱼意思在藻，鹿心怀食苹。时哉苟不达，取乐遂吾情。"
  },
  {
    "title": "和姚令公哭李尚书乂",
    "author": "张九龄",
    "dynasty": "唐代",
    "content": "贵贱虽殊等，平生窃下风。云泥势已绝，山海纳还通。忽叹登龙者，翻将吊鹤同。琴诗犹可托，剑履独成空。畴昔尝论礼，兴言每匪躬。人思崔琰议，朝掩祭遵公。作善神何酷，依仁命不融。天文虚北斗，人事罢南宫。上宰既伤旧，下流弥感衷。无恩报国士，徒欲问玄穹。"
  },
  {
    "title": "尝与大理丞袁公太府丞田公偶诣一所林沼尤胜…以咏其事",
    "author": "张九龄",
    "dynasty": "唐代",
    "content": "方驾与吾友，同怀不异寻。偶逢池竹处，便会江湖心。夏近林方密，春馀水更深。清华两辉映，闲步亦窥临。蘋藻复佳色，凫鹥亦好音。韶芳媚洲渚，蕙气袭衣襟。萧散皆为乐，裴回从所钦。谓予成夙志，岁晚共抽簪。"
  },
  {
    "title": "奉使自蓝田玉山南行",
    "author": "张九龄",
    "dynasty": "唐代",
    "content": "征骖入云壑，始忆步金门。通籍微躯幸，归途明主恩。匪唯徇行役，兼得慰晨昏。是节暑云炽，纷吾心所尊。海县且悠缅，山邮日骏奔。徒知恶嚣事，未暇息阴论。峣武经陈迹，衡湘指故园。水闻南涧险，烟望北林繁。远霭千岩合，幽声百籁喧。阴泉夏犹冻，阳景昼方暾。懿此高深极，徒令梦想存。盛明期有报，长往复奚言。"
  },
  {
    "title": "浈阳峡",
    "author": "张九龄",
    "dynasty": "唐代",
    "content": "行舟傍越岑，窈窕越溪深。水暗先秋冷，山晴当昼阴。重林间五色，对壁耸千寻。惜此生遐远，谁知造化心。"
  },
  {
    "title": "与王六履震广州津亭晓望",
    "author": "张九龄",
    "dynasty": "唐代",
    "content": "明发临前渚，寒来净远空。水纹天上碧，日气海边红。景物纷为异，人情赖此同。乘槎自有适，非欲破长风。"
  },
  {
    "title": "奉和圣制途经华山",
    "author": "张九龄",
    "dynasty": "唐代",
    "content": "万乘华山下，千岩云汉中。灵居虽窅密，睿览忽玄同。日月临高掌，神仙仰大风。攒峰势岌岌，翊辇气雄雄。揆物知幽赞，铭勋表圣衷。会应陪玉检，来此告成功。"
  },
  {
    "title": "咏燕",
    "author": "张九龄",
    "dynasty": "唐代",
    "content": "海燕何微眇，乘春亦暂来。岂知泥滓贱，祗见玉堂开。绣户时双入，华轩日几回。无心与物竞，鹰隼莫相猜。"
  },
  {
    "title": "南郊文武出入舒和之乐",
    "author": "张九龄",
    "dynasty": "唐代",
    "content": "祝史辞正，人神庆叶。福以德昭，享以诚接。六变云备，百礼斯浃。祀事孔明，祚流万叶。"
  },
  {
    "title": "苏侍郎紫薇庭各赋一物得芍药",
    "author": "张九龄",
    "dynasty": "唐代",
    "content": "仙禁生红药，微芳不自持。幸因清切地，还遇艳阳时。名见桐君箓，香闻郑国诗。孤根若可用，非直爱华滋。"
  },
  {
    "title": "赠澧阳韦明府",
    "author": "张九龄",
    "dynasty": "唐代",
    "content": "君有百炼刃，堪断七重犀。谁开太阿匣，持割武城鸡。竟与尚书佩，遥应天子提。何时遇操宰，当使玉如泥。"
  },
  {
    "title": "送杨道士往天台",
    "author": "张九龄",
    "dynasty": "唐代",
    "content": "鬼谷还成道，天台去学仙。行应松子化，留与世人传。此地烟波远，何时羽驾旋。当须一把袂，城郭共依然。"
  },
  {
    "title": "送宛句赵少府",
    "author": "张九龄",
    "dynasty": "唐代",
    "content": "解巾行作吏，尊酒谢离居。修竹含清景，华池澹碧虚。地将幽兴惬，人与旧游疏。林下纷相送，多逢长者车。"
  },
  {
    "title": "在郡秋怀二首",
    "author": "张九龄",
    "dynasty": "唐代",
    "content": "秋风入前林，萧瑟鸣高枝。寂寞游子思，寤叹何人知。宦成名不立，志存岁已驰。五十而无闻，古人深所疵。平生去外饰，直道如不羁。未得操割效，忽复寒暑移。物情自古然，身退毁亦随。悠悠沧江渚，望望白云涯。露下霜且降，泽中草离披。兰艾若不分，安用馨香为。庭芜生白露，岁候感遐心。策蹇惭远途，巢枝思故林。小人恐致寇，终日如临深。鱼鸟好自逸，池笼安所钦。挂冠东都门，采蕨南山岑。议道诚愧昔，览分还惬今。怃然忧成老，空尔白头吟。"
  },
  {
    "title": "出为豫章郡途次庐山东岩下",
    "author": "张九龄",
    "dynasty": "唐代",
    "content": "兹山镇何所，乃在澄湖阴。下有蛟螭伏，上与虹蜺寻。灵仙未始旷，窟宅何其深。双阙出云峙，三宫入烟沉。攀崖犹昔境，种杏非旧林。想像终古迹，惆怅独往心。纷吾婴世网，数载忝朝簪。孤根自靡托，量力况不任。多谢周身防，常恐横议侵。岂匪鹓鸿列，惕如泉壑临。迨兹刺江郡，来此涤尘襟。有趣逢樵客，忘怀狎野禽。栖闲义未果，用拙欢在今。愿言答休命，归事丘中琴。"
  },
  {
    "title": "奉和圣制送十道采访使及朝集使",
    "author": "张九龄",
    "dynasty": "唐代",
    "content": "三年一上计，万国趋河洛。课最力已陈，赏延恩复博。垂衣深共理，改瑟其咸若。首路回竹符，分镳扬木铎。戒程有攸往，诏饯无淹泊。昭晰动天文，殷勤在人瘼。持久望兹念，克终期所托。行矣当自强，春耕庶秋获。"
  },
  {
    "title": "感遇十二首 其五",
    "author": "张九龄",
    "dynasty": "唐代",
    "content": "鱼游乐深池，鸟栖欲高枝。嗟尔蜉蝣羽，薨薨亦何为。有生岂不化，所感奚若斯。神理日微灭，吾心安得知。浩叹杨朱子，徒然泣路岐。"
  },
  {
    "title": "和苏侍郎小园夕霁寄诸弟",
    "author": "张九龄",
    "dynasty": "唐代",
    "content": "清风阊阖至，轩盖承明归。云月爱秋景，林堂开夜扉。何言兼济日，尚与宴私违。兴逐蒹葭变，文因棠棣飞。人伦用忠孝，帝德已光辉。赠弟今为贵，方知陆氏微。"
  },
  {
    "title": "奉和圣制早渡蒲津关",
    "author": "张九龄",
    "dynasty": "唐代",
    "content": "魏武中流处，轩皇问道回。长堤春树发，高掌曙云开。龙负王舟渡，人占仙气来。河津会日月，天仗役风雷。东顾重关尽，西驰万国陪。还闻股肱郡，元首咏康哉。"
  },
  {
    "title": "奉和圣制早发三乡山行",
    "author": "张九龄",
    "dynasty": "唐代",
    "content": "羽卫森森西向秦，山川历历在清晨。晴云稍卷寒岩树，宿雨能销御路尘。圣德由来合天道，灵符即此应时巡。遗贤一一皆羁致，犹欲高深访隐沦。"
  },
  {
    "title": "初发道中寄远",
    "author": "张九龄",
    "dynasty": "唐代",
    "content": "日夜乡山远，秋风复此时。旧闻胡马思，今听楚猿悲。念别朝昏苦，怀归岁月迟。壮图空不息，常恐发如丝。"
  },
  {
    "title": "送苏主簿赴偃师",
    "author": "张九龄",
    "dynasty": "唐代",
    "content": "我与文雄别，胡然邑吏归。贤人安下位，鸷鸟欲卑飞。激节轻华冕，移官殉彩衣。羡君行乐处，从此拜庭闱。"
  },
  {
    "title": "送广州周判官",
    "author": "张九龄",
    "dynasty": "唐代",
    "content": "海郡雄蛮落，津亭壮越台。城隅百雉映，水曲万家开。里树桄榔出，时禽翡翠来。观风犹未尽，早晚使车回。"
  },
  {
    "title": "别乡人南还",
    "author": "张九龄",
    "dynasty": "唐代",
    "content": "橘柚南中暖，桑榆北地阴。何言荣落异，因见别离心。吾亦江乡子，思归梦寐深。闻君去水宿，结思渺云林。牵缀从浮事，迟回谢所钦。东南行舫远，秋浦念猿吟。"
  },
  {
    "title": "南山下旧居闲放",
    "author": "张九龄",
    "dynasty": "唐代",
    "content": "祗役已云久，乘闲返服初。块然屏尘事，幽独坐林闾。清旷前山远，纷喧此地疏。乔木凌青霭，修篁媚绿渠。耳和绣翼鸟，目畅锦鳞鱼。寂寞心还间，飘飖体自虚。兴来命旨酒，临罢阅仙书。但乐多幽意，宁知有毁誉。尚想争名者，谁云要路居。都忘下流叹，倾夺竟何如。"
  },
  {
    "title": "武司功初有幽庭春暄见贻夏首获见以诗报焉",
    "author": "张九龄",
    "dynasty": "唐代",
    "content": "芳月尽离居，幽怀重起予。虽言春事晚，尚想物华初。迟日皦方照，高斋澹复虚。笋成林向密，花落树应疏。赠鲤情无间，求莺思有馀。暄妍不相待，含叹欲焉如。"
  },
  {
    "title": "登荆州城楼",
    "author": "张九龄",
    "dynasty": "唐代",
    "content": "天宇何其旷，江城坐自拘。层楼百馀尺，迢递在西隅。暇日时登眺，荒郊临故都。累累见陈迹，寂寂想雄图。古往山川在，今来郡邑殊。北疆虽入郑，东距岂防吴。几代传荆国，当时敌陕郛。上流空有处，中土复何虞。枕席夷三峡，关梁豁五湖。承平无异境，守隘莫论夫。自罢金门籍，来参竹使符。端居向林薮，微尚在桑榆。直似王陵戆，非如宁武愚。今兹对南浦，乘雁与双凫。"
  },
  {
    "title": "郡内闲斋",
    "author": "张九龄",
    "dynasty": "唐代",
    "content": "郡阁昼常掩，庭芜日复滋。檐风落鸟毳，窗叶挂虫丝。拙病宦情少，羁闲秋气悲。理人无异绩，为郡但经时。唯有江湖意，沉冥空在兹。"
  },
  {
    "title": "南还以诗代书赠京师旧僚",
    "author": "张九龄",
    "dynasty": "唐代",
    "content": "薄宦晨昏阙，尊尊义取斯。穷愁年貌改，寂历尔胡为。不谄词多忤，无容礼益卑。微生尚何有，远迹固其宜。思扰梁山曲，情遥越鸟枝。故园从海上，良友邈天涯。云雨叹一别，川原劳载驰。上惭伯乐顾，中负叔牙知。去国诚寥落，经途弊险巇.岁逢霜雪苦，林属蕙兰萎。欲赠幽芳歇，行悲旧赏移。一从关作限，两见月成规。苒苒穷年籥，行行尽路岐。征鞍税北渚，归帆指南垂。树晚犹葱蒨，江寒尚渺瀰。土风从楚别，山水入湘奇。石濑相奔触，烟林更蔽亏。层崖夹洞浦，轻舸泛澄漪。松筱行皆傍，禽鱼动辄随。惜哉边地隔，不与故人窥。畴昔陪鹓鹭，朝阳振羽仪。来音虽寂寞，接景每逶迤。朝罢冥尘事，宾来话酒卮。邀欢逐芳草，结兴选华池。及此风成叹，何时雾可披。自怜无用者，谁念有情离。望美音容阔，怀贤梦想疲。因声达霄汉，持拙守东陂。"
  },
  {
    "title": "郡江南上别孙侍御",
    "author": "张九龄",
    "dynasty": "唐代",
    "content": "云嶂天涯尽，川途海县穷。何言此地僻，忽与故人同。身负邦君弩，情纡御史骢。王程不我驻，离思逐秋风。"
  },
  {
    "title": "自湘水南行",
    "author": "张九龄",
    "dynasty": "唐代",
    "content": "落日催行舫，逶迤洲渚间。虽云有物役，乘此更休闲。暝色生前浦，清晖发近山。中流澹容与，唯爱鸟飞还。"
  },
  {
    "title": "初入湘中有喜",
    "author": "张九龄",
    "dynasty": "唐代",
    "content": "征鞍穷郢路，归棹入湘流。望鸟唯贪疾，闻猿亦罢愁。两边枫作岸，数处橘为洲。却记从来意，翻疑梦里游。"
  },
  {
    "title": "江上使风呈裴宣州耀卿",
    "author": "张九龄",
    "dynasty": "唐代",
    "content": "江路与天连，风帆何淼然。遥林浪出没，孤舫鸟联翩。常爱千钧重，深思万事捐。报恩非徇禄，还逐贾人船。"
  },
  {
    "title": "酬宋使君见诒",
    "author": "张九龄",
    "dynasty": "唐代",
    "content": "陟邻初禀训，献策幸逢时。朝列且云忝，君恩复若兹。庭闱际海曲，轺传荷天慈。顾己欢乌鸟，闻君泣素丝。才明应主召，福善岂神欺。但愿白心在，终然涅不淄。"
  },
  {
    "title": "奉和圣制龙池篇",
    "author": "张九龄",
    "dynasty": "唐代",
    "content": "天启神龙生碧泉，泉水灵源浸迤延。飞龙已向珠潭出，积水仍将银汉连。岸傍花柳看胜画，浦上楼台问是仙。我后元符从此得，方为万岁寿图川。"
  },
  {
    "title": "登南岳事毕谒司马道士",
    "author": "张九龄",
    "dynasty": "唐代",
    "content": "将命祈灵岳，回策诣真士。绝迹寻一径，异香闻数里。分庭八桂树，肃容两童子。入室希把袖，登床愿启齿。诱我弃智诀，迨兹长生理。吸精反自然，炼药求不死。斯言眇霄汉，顾余婴纷滓。相去九牛毛，惭叹知何已。"
  },
  {
    "title": "与生公寻幽居处",
    "author": "张九龄",
    "dynasty": "唐代",
    "content": "同方久厌俗，相与事遐讨。及此云山去，窅然岩径好。疑入武陵源，如逢汉阴老。清谐欣有得，幽闲欻盈抱。我本玉阶侍，偶访金仙道。兹焉求卜筑，所过皆神造。岁晚林始敷，日晏崖方杲。不种缘岭竹，岂植临潭草。即途可淹留，随日成黼藻。期为静者说，曾是终焉保。今为简书畏，只令归思浩。"
  },
  {
    "title": "江上遇疾风",
    "author": "张九龄",
    "dynasty": "唐代",
    "content": "疾风江上起，鼓怒扬烟埃。白昼晦如夕，洪涛声若雷。投林鸟铩羽，入浦鱼曝鳃。瓦飞屋且发，帆快樯已摧。不知天地气，何为此喧豗."
  },
  {
    "title": "玉台体",
    "author": "权德舆",
    "dynasty": "唐代",
    "content": "昨夜裙带解，今朝蟢子飞。铅华不可弃，莫是藁砧归。"
  },
  {
    "title": "岭上逢久别者又别",
    "author": "权德舆",
    "dynasty": "唐代",
    "content": "十年曾一别，征路此相逢。马首向何处？夕阳千万峰。"
  },
  {
    "title": "八月十五日夜瑶台寺对月绝句",
    "author": "权德舆",
    "dynasty": "唐代",
    "content": "嬴女乘鸾已上天，仁祠空在鼎湖边。凉风遥夜清秋半，一望金波照粉田。"
  },
  {
    "title": "端午日礼部宿斋有衣服彩结之贶以诗还答",
    "author": "权德舆",
    "dynasty": "唐代",
    "content": "良辰当五日，偕老祝千年。彩缕同心丽，轻裾映体鲜。寂寥斋画省，款曲擘香笺。更想传觞处，孙孩遍目前。"
  },
  {
    "title": "放歌行",
    "author": "权德舆",
    "dynasty": "唐代",
    "content": "夕阳不驻东流急，荣名贵在当年立。青春虚度无所成，白首衔悲亦何及。拂衣西笑出东山，君臣道合俄顷间。一言一笑玉墀上，变化生涯如等闲。朱门杳杳列华戟，座中皆是王侯客。鸣环动珮暗珊珊，骏马花骢白玉鞍。十千斗酒不知贵，半醉留宾邀尽欢。银烛煌煌夜将久，侍婢金罍泻春酒。春酒盛来琥珀光，暗闻兰麝几般香。乍看皓腕映罗袖，微听清歌发杏梁。双鬟美人君不见，一一皆胜赵飞燕。迎杯乍举石榴裙，匀粉时交合欢扇。未央钟漏醉中闻，联骑朝天曙色分。双阙烟云遥霭霭，五衢车马乱纷纷。罢朝鸣珮骤归鞍，今日还同昨日欢。岁岁年年恣游宴，出门满路光辉遍。一身自乐何足言，九族为荣真可羡。男儿称意须及时，闭门下帷人不知。年光看逐转蓬尽，徒咏东山招隐诗。"
  },
  {
    "title": "星名诗",
    "author": "权德舆",
    "dynasty": "唐代",
    "content": "虚怀何所欲，岁晏聊懒逸。云翼谢翩翻，松心保贞实。风秋景气爽，叶落井径出。陶然美酒酣，所谓幽人吉。自当轻尺璧，岂复扫一室。安用簪进贤，少微斯可必。"
  },
  {
    "title": "玉台体十二首",
    "author": "权德舆",
    "dynasty": "唐代",
    "content": "鸾啼兰已红，见出凤城东。粉汗宜斜日，衣香逐上风。情来不自觉，暗驻五花骢。婵娟二八正娇羞，日暮相逢南陌头。试问佳期不肯道，落花深处指青楼。隐映罗衫薄，轻盈玉腕圆。相逢不肯语，微笑画屏前。知向辽东去，由来几许愁。破颜君莫怪，娇小不禁羞。楼上吹箫罢，闺中刺绣阑。佳期不可见，尽日泪潺潺。泪尽珊瑚枕，魂销玳瑁床。罗衣不忍著，羞见绣鸳鸯。君去期花时，花时君不至。檐前双燕飞，落妾相思泪。空闺灭烛后，罗幌独眠时。泪尽肠欲断，心知人不知。秋风一夜至，吹尽后庭花。莫作经时别，西邻是宋家。独自披衣坐，更深月露寒。隔帘肠欲断，争敢下阶看。昨夜裙带解，今朝蟢子飞。铅华不可弃，莫是藁砧归。万里行人至，深闺夜未眠。双眉灯下扫，不待镜台前。"
  },
  {
    "title": "二月二十七日社兼春分端居有怀简所思者",
    "author": "权德舆",
    "dynasty": "唐代",
    "content": "清昼开帘坐，风光处处生。看花诗思发，对酒客愁轻。社日双飞燕，春分百啭莺。所思终不见，还是一含情。"
  },
  {
    "title": "月夜江行",
    "author": "权德舆",
    "dynasty": "唐代",
    "content": "扣舷不能寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寥寒江深。"
  },
  {
    "title": "江城夜泊寄所思",
    "author": "权德舆",
    "dynasty": "唐代",
    "content": "客程殊未极，舣棹泊回塘。水宿知寒早，愁眠觉夜长。远钟和暗杵，曙月照晴霜。此夕相思意，摇摇不暂忘。"
  },
  {
    "title": "相思曲（一作长相思）",
    "author": "权德舆",
    "dynasty": "唐代",
    "content": "少小别潘郎，娇羞倚画堂。有时裁尺素，无事约残黄。鹊语临妆镜，花飞落绣床。相思不解说，明月照空房。"
  },
  {
    "title": "药名诗",
    "author": "权德舆",
    "dynasty": "唐代",
    "content": "七泽兰芳千里春，潇湘花落石磷磷。有时浪白微风起，坐钓藤阴不见人。"
  },
  {
    "title": "送崔端公郎君入京觐省",
    "author": "权德舆",
    "dynasty": "唐代",
    "content": "已见风姿美，仍闻艺业勤。清秋上国路，白皙少年人。带月轻帆疾，迎霜彩服新。过庭若有问，一为说漳滨。"
  },
  {
    "title": "题柳郎中茅山故居（一作柳谷汧故居）",
    "author": "权德舆",
    "dynasty": "唐代",
    "content": "下马荒阶日欲曛，潺潺石溜静中闻。鸟啼花落人声绝，寂寞山窗掩白云。"
  },
  {
    "title": "杂言和常州李员外副使春日戏题十首",
    "author": "权德舆",
    "dynasty": "唐代",
    "content": "随风柳絮轻，映日杏花明。无奈花深处，流莺三数声。兰桡画舸转花塘，水映风摇路渐香。任兴不知行近远，更怜微月照鸣榔。檐前晓色惊双燕，户外春风舞百花。粉署可怜闲对此，唯令碧玉泛流霞。枕上觉，窗外晓。怯朝光，惊曙鸟。花坠露，满芳沼。柳如丝，风袅袅。佳期远，相见少。试一望，魂杳渺。闲庭无事，独步春辉。韶光满目，落蕊盈衣。芳树交柯，文禽并飞。婉彼君子，怅然有违。对酒不饮，横琴不挥。不挥者何，知音诚稀。江春好游衍，处处芳菲积。彩舫入花津，香车依柳陌。绿杨烟袅袅，红蕊莺寂寂。如何愁思人，独与风光隔。曙月渐到窗前，移尊更就芳筵。轻吹乍摇兰烛，春光暗入花钿。丝竹偏宜静夜，绮罗共占韶年。不遣通宵尽醉，定知辜负风烟。露洗百花新，帘开月照人。绿窗销暗烛，兰径扫清尘。双燕频惊梦，三桃竞报春。相思寂不语，珠泪洒红巾。雨歇风轻一院香，红芳绿草接东墙。春衣试出当轩立，定被邻家暗断肠。春风半，春光遍。柳如丝，花似霰。归心劳梦寐，远目伤游眄。可惜长安无限春，年年空向江南见。"
  },
  {
    "title": "夏至日作",
    "author": "权德舆",
    "dynasty": "唐代",
    "content": "璿枢无停运，四序相错行。寄言赫曦景，今日一阴生。"
  },
  {
    "title": "馀干赠别张二十二侍御（一作馀干别张侍御）",
    "author": "权德舆",
    "dynasty": "唐代",
    "content": "芜城陌上春风别，干越亭边岁暮逢。驱车又怆南北路，返照寒江千万峰。"
  },
  {
    "title": "夜",
    "author": "权德舆",
    "dynasty": "唐代",
    "content": "猿声到枕上，愁梦纷难理。寂寞深夜寒，青霜落秋水。"
  },
  {
    "title": "春日雪酬潘孟阳回文",
    "author": "权德舆",
    "dynasty": "唐代",
    "content": "酒杯春醉好，飞雪晚庭闲。久忆同前赏，中林对远山。"
  },
  {
    "title": "薄命篇（一作妾薄命篇）",
    "author": "权德舆",
    "dynasty": "唐代",
    "content": "昔住邯郸年尚少，只是娇羞弄花鸟。青楼碧纱大道边，绿杨日暮风袅袅。婵娟玉貌二八馀，自怜颜色花不如。丽质全胜秦氏女，藁砧宁用专城居。岁去年来年渐长，青春红粉全堪赏。玉楼珠箔但闲居，南陌东城讵来往。韶光日日看渐迟。摽梅既落行有时。宁知燕赵娉婷子，翻嫁幽并游侠儿。年年结束青丝骑，出门一去何时至。秋月空悬翡翠帘，春帏懒卧鸳鸯被。沙塞经时不寄书，深闺愁独意何如。花前拭泪情无限，月下调琴恨有馀。离别苦多相见少，洞房愁梦何由晓。闲看双燕泪霏霏，静对空床魂悄悄。镜里红颜不自禁，陌头香骑动春心。为问佳期早晚是，人人总解有黄金。"
  },
  {
    "title": "旅馆雪晴，又睹新月，众兴所感，因成杂言",
    "author": "权德舆",
    "dynasty": "唐代",
    "content": "寥寥深夜雪初晴，楼上云开月渐明。池中片影依稀见，帘外清光远近生。皎皎晴空疑破镜，广庭积素偏相映。珠帘卷却光更深，玉指持来色逾净。梦觉青楼最可怜，婵娟素魄满寒天。天地寥寥同一色，秦淮楚江无限极。归鸿断猿何处声，深闺旅馆遥相忆。长安五侯华阁开，嘉宾列坐倾金罍。赏明月，玩流雪，纤手蛾眉座中设，清歌一声无断绝。夜已央，乐未阑。狐裘兽炭不知寒，珠环翠珮声珊珊。履舄纷纭桂袖攒，朱颜倚醉尽君欢。人生少年全不久，相看且劝杯中酒。丈夫富贵自有期，映雪读书徒白首。"
  },
  {
    "title": "舟行见月",
    "author": "权德舆",
    "dynasty": "唐代",
    "content": "月入孤舟夜半晴，寥寥霜雁两三声。洞房烛影在何处，欲寄相思梦不成。"
  },
  {
    "title": "石楠树",
    "author": "权德舆",
    "dynasty": "唐代",
    "content": "石楠红叶透帘春，忆得妆成下锦茵。试折一枝含万恨，分明说向梦中人。"
  },
  {
    "title": "杂言同用离骚体送张评事襄阳觐省",
    "author": "权德舆",
    "dynasty": "唐代",
    "content": "黯离堂兮日晚，俨壶觞兮送远。远水霁兮微明，杜蘅秀兮白芷生。波泫泫兮烟幂幂，凝暮色于空碧。纷离念兮随君，溯九江兮经七泽。君之去兮不可留，五彩裳兮木兰舟。"
  },
  {
    "title": "早发杭州泛富春江寄陆三十一公佐",
    "author": "权德舆",
    "dynasty": "唐代",
    "content": "候晓起徒驭，春江多好风。白波连青云，荡漾晨光中。四望浩无际，沉忧将此同。未离奔走途，但恐成悲翁。俯见触饵鳞，仰目凌霄鸿。缨尘日已厚，心累何时空。区区此人世，所向皆樊笼。唯应杯中物，醒醉为穷通。故人悬圃姿，琼树纷青葱。终当此山去，共结兰桂丛。"
  },
  {
    "title": "送殷卿罢举归淮南旧居",
    "author": "权德舆",
    "dynasty": "唐代",
    "content": "计偕十上竟无成，忽忆岩居便独行。志业尝探绝编义，风尘虚作弃繻生。岁储应叹山田薄，里社时逢野酝清。惆怅中年群从少，相看欲别倍关情。"
  },
  {
    "title": "杂兴五首",
    "author": "权德舆",
    "dynasty": "唐代",
    "content": "丛鬓愁眉时势新，初笄绝代北方人。一颦一笑千金重，肯似成都夜失身。乍听丝声似竹声，又疑丹穴九雏惊。金波露洗净于昼，寂寞不堪深夜情。琥珀尊开月映帘，调弦理曲指纤纤。含羞敛态劝君住，更奏新声刮骨盐。乳燕双飞莺乱啼，百花如绣照深闺。新妆对镜知无比，微笑时时出瓠犀。巫山云雨洛川神，珠襻香腰稳称身。惆怅妆成君不见，含情起立问傍人。"
  },
  {
    "title": "酬赵尚书杏园花下醉后见寄（时为太常卿）",
    "author": "权德舆",
    "dynasty": "唐代",
    "content": "春光深处曲江西，八座风流信马蹄。鹤发杏花相映好，羡君终日醉如泥。"
  },
  {
    "title": "奉和圣制重阳日中外同欢以诗言志因示百僚",
    "author": "权德舆",
    "dynasty": "唐代",
    "content": "玉醴宴嘉节，拜恩欢有馀。煌煌菊花秀，馥馥萸房舒。白露秋稼熟，清风天籁虚。和声度箫韶，瑞气深储胥。百辟皆醉止，万方今宴如。宸衷在化成，藻思焕琼琚。微臣徒窃抃，岂足歌唐虞。"
  },
  {
    "title": "赠友人（时友人新有别恨者）",
    "author": "权德舆",
    "dynasty": "唐代",
    "content": "知向巫山逢日暮，轻袿玉佩暂淹留。晓随云雨归何处，还是襄王梦觉愁。"
  },
  {
    "title": "夜泊有怀",
    "author": "权德舆",
    "dynasty": "唐代",
    "content": "栖鸟向前林，暝色生寒芜。孤舟去不息，众感非一途。川程方浩淼，离思方郁纡。转枕眼未熟，拥衾泪已濡。窘然风水上，寝食疲朝晡。心想洞房夜，知君还向隅。"
  },
  {
    "title": "清明日次弋阳",
    "author": "权德舆",
    "dynasty": "唐代",
    "content": "自叹清明在远乡，桐花覆水葛溪长。家人定是持新火，点作孤灯照洞房。"
  },
  {
    "title": "数名诗",
    "author": "权德舆",
    "dynasty": "唐代",
    "content": "一区扬雄宅，恬然无所欲。二顷季子田，岁晏常自足。三端固为累，事物反徽束。四体苟不勤，安得丰菽粟。五侯诚暐晔，荣甚或为辱。六翮未骞翔，虞罗乃相触。七人称作者，杳杳有遐躅。八桂挺奇姿，森森照初旭。九歌伤泽畔，怨思徒刺促。十翼有格言，幽贞谢浮俗。"
  },
  {
    "title": "昭德皇后挽歌词",
    "author": "权德舆",
    "dynasty": "唐代",
    "content": "淮水源流远，涂山礼命升。往年求故剑，今夕祔初陵。鸾镜金波涩，翚衣玉彩凝。千年子孙庆，孝理在蒸蒸。"
  },
  {
    "title": "严陵钓台下作",
    "author": "权德舆",
    "dynasty": "唐代",
    "content": "绝顶耸苍翠，清湍石磷磷。先生晦其中，天子不得臣。心灵栖颢气，缨冕犹缁尘。不乐禁中卧，却归江上春。潜驱东汉风，日使薄者醇。焉用佐天子，特此报故人。人知大贤心，不独私其身。弛张有深致，耕钓陶天真。奈何清风后，扰扰论屈伸。交情同市道，利欲相纷纶。我行访遗台，仰古怀逸民。矰缴鸿鹄远，雪霜松桂新。江流去不穷，山色凌秋旻.人世自今古，清辉照无垠。"
  },
  {
    "title": "与沈十九拾遗同游栖霞寺上方于亮上人院会宿二首",
    "author": "权德舆",
    "dynasty": "唐代",
    "content": "摄山标胜绝，暇日谐想瞩。萦纡松路深，缭绕云岩曲。重楼回树杪，古像凿山腹。人远水木清，地深兰桂馥。层台耸金碧，绝顶摩净绿。下界诚可悲，南朝纷在目。焚香入古殿，待月出深竹。稍觉天籁清，自伤人世促。宗雷此相遇，偃放从所欲。清论松枝低，闲吟茗花熟。一生如土梗，万虑相桎梏。永愿事潜师，穷年此栖宿。偶来人境外，心赏幸随君。古殿烟霞夕，深山松桂薰。岩花点寒溜，石磴扫春云。清净诸天近，喧尘下界分。名僧康宝月，上客沈休文。共宿东林夜，清猿彻曙闻。"
  },
  {
    "title": "古离别（一作古别离）",
    "author": "权德舆",
    "dynasty": "唐代",
    "content": "人生天地间，瞥若六辔驰。夭寿既常数，奈何生别离。迹当中人域，正性日已衰。是非千万境，杳霭情尘滋。出门事何常，暂别亦难期。冉冉叹流景，悠悠限山陂。尽此一夕欢，华樽会前墀。鸡鸣东方曙，夙驾临通逵。欲出强移步，欲留难致辞。两情不得已，念此留何为。天明去已远，寂默居人归。入门复上堂，怳怳生惊疑。经履同游处，犹言常相随。览物或临盘，翻怪来何迟。乃知前日欢，本为今日悲。特此别后心，宁及未见时。则知交疏分，久久翻易持。报君未别后，别后当自知。"
  },
  {
    "title": "和邵端公醉后寄于谏议之作",
    "author": "权德舆",
    "dynasty": "唐代",
    "content": "莫羡檐前柳，春风独早归。阳和次第发，桃李更芳菲。"
  },
  {
    "title": "卦名诗",
    "author": "权德舆",
    "dynasty": "唐代",
    "content": "节变忽惊春，临风骋望频。支颐倦书幌，步履整山巾。时鸟渐成曲，杂芳随意新。曙霞连观阙，绮陌丽咸秦。天地今交泰，云雷背遘屯。中孚谅可乐，书此示家人。"
  },
  {
    "title": "和李中丞慈恩寺清上人院牡丹花歌",
    "author": "权德舆",
    "dynasty": "唐代",
    "content": "澹荡韶光三月中，牡丹偏自占春风。时过宝地寻香径，已见新花出故丛。曲水亭西杏园北，浓芳深院红霞色。擢秀全胜珠树林，结根幸在青莲域。艳蕊鲜房次第开，含烟洗露照苍苔。庞眉倚杖禅僧起，轻翅萦枝舞蝶来。独坐南台时共美，闲行古刹情何已。花间一曲奏阳春，应为芬芳比君子。"
  },
  {
    "title": "古人名诗",
    "author": "权德舆",
    "dynasty": "唐代",
    "content": "藩宣秉戎寄，衡石崇势位。年纪信不留，弛张良自愧。樵苏则为惬，瓜李斯可畏。不顾荣官尊，每陈丰亩利。家林类岩巘，负郭躬敛积。忌满宠生嫌，养蒙恬胜智。疏钟皓月晓，晚景丹霞异。涧谷永不谖，山梁冀无累。颇符生肇学，得展禽尚志。从此直不疑，支离疏世事。"
  },
  {
    "title": "舟行夜泊",
    "author": "权德舆",
    "dynasty": "唐代",
    "content": "萧萧落叶送残秋，寂寞寒波急暝流。今夜不知何处泊，断猿晴月引孤舟。"
  },
  {
    "title": "知非",
    "author": "权德舆",
    "dynasty": "唐代",
    "content": "名教自可乐，搢绅贵行道。何必学狂歌，深山对丰草。"
  },
  {
    "title": "诫言",
    "author": "权德舆",
    "dynasty": "唐代",
    "content": "言之或未行，前哲所不取。方寸虽浩然，因之三缄口。"
  },
  {
    "title": "奉和许阁老酬淮南崔十七端公见寄",
    "author": "权德舆",
    "dynasty": "唐代",
    "content": "文行蕴良图，声华挹大巫。抡才超粉署，驳议在黄枢。自得环中辨，偏推席上儒。八音谐雅乐，六辔骋康衢。密侍仝锵珮，雄才本弃繻.炉烟霏琐闼，宫漏滴铜壶。旧友双鱼至，新文六义敷。断金挥丽藻，比玉咏生刍。交辟尝推重，单辞忽受诬。风波疲贾谊，岐路泣杨朱。溟涨前程险，炎荒旅梦孤。空悲鸢跕水，翻羡雁衔芦。故国方迢递，羁愁自郁纡。远猷来象魏，霈泽过番禺。尽室扁舟客，还家万里途。索居因仕宦，著论拟潜夫。帆席来应驶，郊园半已芜。夕阳寻古径，凉吹动纤枯。忆昔同驱传，忘怀或据梧。幕庭依古刹，缗税给中都。瓜步经过惯，龙沙眺听殊。春山岚漠漠，秋渚露涂涂。孰谓原思病，非关宁武愚。方看簪獬豸，俄叹絷騊駼.芳讯风情在，佳期岁序徂。二贤欢最久，三益义非无。柏悦心应尔，松寒志不渝。子将陪禁掖，亭伯限江湖。交分终推毂，离忧莫向隅。分曹日相见，延首忆田苏。"
  },
  {
    "title": "与道者同守庚申",
    "author": "权德舆",
    "dynasty": "唐代",
    "content": "洞真善救世，守夜看仙经。俾我外持内，当兹申配庚。斋心已恬愉，澡身自澄明。沉沉帘帏下，霭霭灯烛清。四支动有息，一室虚白生。收视忘趋舍，叩齿集神灵。伊予嗜欲寡，居常痾恙轻。三尸既伏窜，九藏乃和平。无令耳目胜，则使性命倾。窅然深夜中，若与元气并。释宗称定慧，儒师著诚明。派分示三教，理诣无二名。吉祥能止止，委顺则生生。视履苟无咎，天祐期永贞。应物智不劳，虚中理自冥。岂资金丹术，即此驻颓龄。"
  },
  {
    "title": "奉和圣制中春麟德殿会百寮观新乐",
    "author": "权德舆",
    "dynasty": "唐代",
    "content": "仲春蔼芳景，内庭宴群臣。森森列干戚，济济趋钩陈。大乐本天地，中和序人伦。正声迈咸濩，易象含羲文。玉俎映朝服，金钿明舞茵。韶光雪初霁，圣藻风自薰。时泰恩泽溥，功成行缀新。赓歌仰昭回，窃比华封人。"
  },
  {
    "title": "敕赐长寿酒因口号以赠",
    "author": "权德舆",
    "dynasty": "唐代",
    "content": "恩沾长寿酒，归遗同心人。满酌共君醉，一杯千万春。"
  },
  {
    "title": "奉和礼部尚书酬杨著作竹亭歌",
    "author": "权德舆",
    "dynasty": "唐代",
    "content": "直城朱户相逦连，九逵丹毂声阗阗。春官自有花源赏，终日南山当目前。晨摇玉佩趋温室，莫入竹溪疑洞天。烟销雨过看不足，晴翠鲜飙逗深谷。独谣一曲泛流霞，闲对千竿连净绿。萦回疏凿随胜地，石磴岩扉光景异。虚斋寂寂清籁吟，幽涧纷纷杂英坠。家承麟趾贵，剑有龙泉赐，上奉明时事无事。人间方外兴偏多，能以簪缨狎薜萝。常通内学青莲偈，更奏新声白雪歌。风入松，云归栋，鸿飞灭处犹目送。蝶舞闲时梦忽成，兰台有客叙交情，返照中林曳履声。直为君恩催造膝，东方辨色谒承明。"
  },
  {
    "title": "桃源篇",
    "author": "权德舆",
    "dynasty": "唐代",
    "content": "小年尝读桃源记，忽睹良工施绘事。岩径初欣缭绕通，溪风转觉芬芳异。一路鲜云杂彩霞，渔舟远远逐桃花。渐入空濛迷鸟道，宁知掩映有人家。庞眉秀骨争迎客，凿井耕田人世隔。不知汉代有衣冠，犹说秦家变阡陌。石髓云英甘且香，仙翁留饭出青囊。相逢自是松乔侣，良会应殊刘阮郎。内子闲吟倚瑶瑟，玩此沈沈销永日。忽闻丽曲金玉声，便使老夫思阁笔。"
  },
  {
    "title": "酬九日",
    "author": "权德舆",
    "dynasty": "唐代",
    "content": "重九共游娱，秋光景气殊。他日头似雪，还对插茱萸。"
  },
  {
    "title": "酬裴端公八月十五日夜对月见怀",
    "author": "权德舆",
    "dynasty": "唐代",
    "content": "凉夜清秋半，空庭皓月圆。动摇随积水，皎洁满晴天。多病嘉期阻，深情丽曲传。偏怀赏心处，同望庾楼前。"
  },
  {
    "title": "晚",
    "author": "权德舆",
    "dynasty": "唐代",
    "content": "古树夕阳尽，空江暮霭收。寂寞扣船坐，独生千里愁。"
  },
  {
    "title": "腊日龙沙会绝句",
    "author": "权德舆",
    "dynasty": "唐代",
    "content": "帘外寒江千里色，林中樽酒七人期。宁知腊日龙沙会，却胜重阳落帽时。"
  },
  {
    "title": "晓",
    "author": "权德舆",
    "dynasty": "唐代",
    "content": "晓风摇五两，残月映石壁。稍稍曙光开，片帆在空碧。"
  },
  {
    "title": "晚渡扬子江却寄江南亲故",
    "author": "权德舆",
    "dynasty": "唐代",
    "content": "返照满寒流，轻舟任摇漾。支颐见千里，烟景非一状。远岫有无中，片帆风水上。天清去鸟灭，浦迥寒沙涨。树晚叠秋岚，江空翻宿浪。胸中千万虑，对此一清旷。回首碧云深，佳人不可望。"
  },
  {
    "title": "从叔将军宅蔷薇花开太府韦卿有题壁长句因以和作",
    "author": "权德舆",
    "dynasty": "唐代",
    "content": "环列从容蹀躞归，光风骀荡发红薇。莺藏密叶宜新霁，蹀绕低枝爱晚晖。艳色当轩迷舞袖，繁香满径拂朝衣。名卿洞壑仍相近，佳句新成和者稀。"
  },
  {
    "title": "杂言赋得风送崔秀才归白田限三五六七言（暄字）",
    "author": "权德舆",
    "dynasty": "唐代",
    "content": "响深涧，思啼猿。闇入蘋洲暖，轻随柳陌暄。澹荡乍飘云影，芳菲遍满花源。寂寞春江别君处，和烟带雨送征轩。"
  },
  {
    "title": "户部王曹长杨考功崔刑部二院长…因书所怀且叙所知",
    "author": "权德舆",
    "dynasty": "唐代",
    "content": "忽惊西江侣，共作南宫郎。宿昔芝兰室，今兹鸳鹭行。子猷美风味，左户推公器。含毫白雪飞，出匣青萍利。子云尝燕居，作赋似相如。闲成考课奏，别贡贤良书。子玉谅贞实，持刑慎丹笔。秋天鸿鹄姿，晚岁松筠质。伊予诚薄才，何幸复趋陪。偶来尘右掖，空此忆中台。时节东流驶，悲欢追往事。待月登庾楼，排云上萧寺。盍簪莲府宴，落帽龙沙醉。极浦送风帆，灵山眺烟翠。解颐通善谑，喻指穷精义。搦管或飞章，分曹时按吏。雨散与蓬飘，秦吴两寂寥。方期全拥肿，岂望蹑扶摇。夜直分三署，晨趋共九霄。外庭时接武，广陌更连镳。北极星辰拱，南薰气序调。欣随众君子，并立圣明朝。"
  },
  {
    "title": "戏赠天竺灵隐二寺寺主",
    "author": "权德舆",
    "dynasty": "唐代",
    "content": "石路泉流两寺分，寻常钟磬隔山闻。山僧半在中峰住，共占青峦与白云。"
  },
  {
    "title": "送台州崔录事",
    "author": "权德舆",
    "dynasty": "唐代",
    "content": "不嫌临海远，微禄代躬耕。古郡纪纲职，扁舟山水程。诗因琪树丽，心与瀑泉清。盛府知音在，何时荐政成。"
  },
  {
    "title": "送映师归本寺",
    "author": "权德舆",
    "dynasty": "唐代",
    "content": "还归柳市去，远远出人群。苔甃桐花落，山窗桂树薰。引泉通绝涧，放鹤入孤云。幸许宗雷到，清谈不易闻。"
  },
  {
    "title": "送张周二秀才谒宣州薛侍郎",
    "author": "权德舆",
    "dynasty": "唐代",
    "content": "儒衣两少年，春棹毂溪船。湖月供诗兴，岚风费酒钱。上帆涵浦岸，欹枕傲晴天。不用愁羁旅，宣城太守贤。"
  },
  {
    "title": "中书夜直寄赠",
    "author": "权德舆",
    "dynasty": "唐代",
    "content": "通籍在金闺，怀君百虑迷。迢迢五夜永，脉脉两心齐。步履疲青琐，开缄倦紫泥。不堪风雨夜，转枕忆鸿妻。"
  },
  {
    "title": "五杂组",
    "author": "权德舆",
    "dynasty": "唐代",
    "content": "五杂组，旗亭客。往复还，城南陌。不得已，天涯谪。"
  },
  {
    "title": "成南阳墓",
    "author": "权德舆",
    "dynasty": "唐代",
    "content": "枯荄没古基，驳藓蔽丰碑。向晚微风起，如闻坐啸时。"
  },
  {
    "title": "题邵端公林亭",
    "author": "权德舆",
    "dynasty": "唐代",
    "content": "春光何处好，柱史有林塘。莺啭风初暖，花开日欲长。凿池通野水，扫径阅新芳。更置盈尊酒，时时醉楚狂。"
  },
  {
    "title": "河南崔尹即安喜从兄宜于室家四十馀岁…因成绝句",
    "author": "权德舆",
    "dynasty": "唐代",
    "content": "五色金光鸾凤飞，三川墨妙巧相辉。尊崇善祝今如此，共待曾玄捧翟衣。"
  },
  {
    "title": "杂曲歌辞。乐府",
    "author": "权德舆",
    "dynasty": "唐代",
    "content": "光风澹荡百花吐，楼上朝朝学歌舞。身年二八婿侍中，幼妹承恩兄尚主。绿窗珠箔绣鸳鸯，侍婢先焚百和香。莺啼日出不知曙，寂寂罗帏春梦长。"
  },
  {
    "title": "读穀梁传二首",
    "author": "权德舆",
    "dynasty": "唐代",
    "content": "荀寅士吉射，诚乃蔽聪明。奈何赵志父，专举晋阳兵。下令汉七国，借此以为名。吾嘉徙薪智，祸乱何由生。忆昔溴梁会，岂伊无诸侯。群臣自盟歃，君政如赘旒。有力则宗楚，何人复尊周。空文徒尔贬，见此眦血流。"
  },
  {
    "title": "奉和圣制九月十八日赐百寮追赏因书所怀",
    "author": "权德舆",
    "dynasty": "唐代",
    "content": "锡宴朝野洽，追欢尧舜情。秋堂丝管动，水榭烟霞生。黄花媚新霁，碧树含馀清。同和六律应，交泰万宇平。春藻下中天，湛恩阐文明。小臣谅何以，亦此摽华缨。"
  },
  {
    "title": "暮春闲居示同志",
    "author": "权德舆",
    "dynasty": "唐代",
    "content": "避喧非傲世，幽兴乐郊园。好古每开卷，居贫常闭门。曙钟来古寺，旭日上西轩。稍与清境会，暂无尘事烦。静看云起灭，闲望鸟飞翻。乍问山僧偈，时听渔父言。体羸谙药性，事简见心源。冠带惊年长，诗书喜道存。小池泉脉凑，危栋燕雏喧。风入松阴静，花添竹影繁。灌园输井税，学稼奉晨昏。此外知何有，怡然向一樽。"
  },
  {
    "title": "酬崔千牛四郎早秋见寄",
    "author": "权德舆",
    "dynasty": "唐代",
    "content": "浩歌坐虚室，庭树生凉风。碧云灭奇彩，白露萎芳丛。感此时物变，悠然遐想通。偶来被簪组，自觉如池龙。少年才藻新，金鼎世业崇。凤文已彪炳，琼树何青葱。联镳长安道，接武承明宫。君登玉墀上，我侍彤庭中。疲病多内愧，切磋常见同。起予览新诗，逸韵凌秋空。相爱每不足，因兹寓深衷。"
  },
  {
    "title": "奉和李给事省中书情寄刘苗崔三曹长因呈许陈二阁老",
    "author": "权德舆",
    "dynasty": "唐代",
    "content": "常寮几处伏明光，新诏联翩夕拜郎。五夜漏清天欲曙，万年枝暖日初长。分曹列侍登文石，促膝闲谣接羽觞。共说汉朝荣上赏，岂令三友滞冯唐。"
  },
  {
    "title": "奉和张舍人阁老阁中直夜思闻雅琴因以书事通简僚友",
    "author": "权德舆",
    "dynasty": "唐代",
    "content": "紫垣宿清夜，蔼蔼复沈沈。圆月衡汉净，好风松涤深。轩窗韵虚籁，兰雪怀幽音。珠露销暑气，玉徽结遐心。盛才本殊伦，雅诰方在今。伫见舒彩翮，翻飞归凤林。"
  },
  {
    "title": "李十韶州寄途中绝句使者取报修书之际口号酬赠",
    "author": "权德舆",
    "dynasty": "唐代",
    "content": "诏下忽临山水郡，不妨从事恣攀登。莫言向北千行雁，别有图南六月鹏。"
  },
  {
    "title": "酬蔡十二博士见寄四韵",
    "author": "权德舆",
    "dynasty": "唐代",
    "content": "芜城十年别，蓬转居不定。终岁白屋贫，独谣清酒圣。风尘韦带减，霜雪松心劲。何以浣相思，启元能尽性。"
  },
  {
    "title": "答韦秀才寄一首",
    "author": "权德舆",
    "dynasty": "唐代",
    "content": "中峰云暗雨霏霏，水涨花塘未得归。心忆琼枝望不见，几回虚湿薜萝衣。"
  },
  {
    "title": "春游茅山酬杜评事见寄",
    "author": "权德舆",
    "dynasty": "唐代",
    "content": "喜得赏心处，春山岂计程。连溪芳草合，半岭白云晴。绝涧漱冰碧，仙坛挹颢清。怀君在人境，不共此时情。"
  },
  {
    "title": "伏蒙十六叔寄示喜庆感怀三十韵因献之",
    "author": "权德舆",
    "dynasty": "唐代",
    "content": "受氏自有殷，树功缅前秦。圭田接土宇，侯籍相纷纶。道义集天爵，菁华极人文。握兰中台并，折桂东堂春。祖德蹈前哲，家风播清芬。先公秉明义，大节逢艰屯。独立挺忠孝，至诚感神人。命书备追锡，迹远道不伸。小生谅无似，积庆遭昌辰。九年西掖忝，五转南宫频。司理因旷职，曲台仍礼神。愧非夔龙姿，忽佐尧舜君。内惟负且乘，徒以弱似仁。岂足议大政，所忧玷彝伦。叔父贞素履，含章穷典坟。百氏若珠贯，九流皆翚分。黄钟蕴声调，白玉那缁磷。清论坐虚室，长谣宜幅巾。开关接人祠，支策无俗宾。种杏当暑热，烹茶含露新。井径交碧藓，轩窗栖白云。飞沉禽鱼乐，芬馥兰桂薰。经术弘义训，息男茂嘉闻。筮仕就色养，宴居忘食贫。四方有翘车，上国有蒲轮。行当反招隐，岂得常退身。秦吴路杳杳，朔海望沄沄.侍坐驰梦寐，结怀积昏昕。发函捧新诗，慈诲情殷勤。省躬日三复，拜首书诸绅。"
  },
  {
    "title": "酬赵尚书城南看花日晚先归见寄",
    "author": "权德舆",
    "dynasty": "唐代",
    "content": "杜城韦曲遍寻春，处处繁花满目新。日暮归鞍不相待，与君同是醉乡人。"
  },
  {
    "title": "田家即事",
    "author": "权德舆",
    "dynasty": "唐代",
    "content": "闲卧藜床对落晖，翛然便觉世情非。漠漠稻花资旅食，青青荷叶制儒衣。山僧相访期中饭，渔父同游或夜归。待学尚平婚嫁毕，渚烟溪月共忘机。"
  },
  {
    "title": "览镜见白发数茎光鲜特异",
    "author": "权德舆",
    "dynasty": "唐代",
    "content": "秋来皎洁白须光，试脱朝簪学酒狂。一曲酣歌还自乐，儿孙嬉笑挽衣裳。"
  },
  {
    "title": "书绅诗",
    "author": "权德舆",
    "dynasty": "唐代",
    "content": "和静有真质，斯人称最灵。感物惑天性，触里纷多名。祸机生隐微，智者鉴未形。败礼因近习，哲人自居贞。当令念虑端，鄙嫚不能萌。苟非不逾矩，焉得遂性情。谨之在事初，动用各有程。千里起步武，彗云自纤茎。心源一流放，骇浪奔长鲸。渊木苟端深，枝流则贞清。和理通性术，悠久方昭明。先师留中庸，可以导此生。"
  },
  {
    "title": "侍从游后湖宴坐",
    "author": "权德舆",
    "dynasty": "唐代",
    "content": "绝境殊不远，湖塘直吾庐。烟霞旦夕生，泛览诚可娱。慈颜俯见喻，辍尔诗与书。清旭理轻舟，嬉游散烦劬。宿雨荡残燠，惠风与之俱。心灵一开旷，机巧眇已疏。中流有荷花，花实相芬敷。田田绿叶映，艳艳红姿舒。繁香好风结，净质清露濡。丹霞无容辉，嫭色亦踟蹰。秾芳射水木，欹叶游龟鱼。化工若有情，生植皆不如。轻舟任沿溯，毕景乃踌躇。家人亦恬旷，稚齿皆忻愉。素弦激凄清，旨酒盈樽壶。寿觞既频献，乐极随歌呼。圆月初出海，澄辉来满湖。清光照酒酣，俯倾百虑无。以兹心目畅，敌彼名利途。轻肥何为者，浆藿自有馀。愿销区中累，保此湖上居。无用诚自适，年年玩芙蕖。"
  },
  {
    "title": "晨坐寓兴",
    "author": "权德舆",
    "dynasty": "唐代",
    "content": "清晨坐虚斋，群动寂未喧。泊然一室内，因见万化源。得丧心既齐，清净教益敦。境来每自惬，理胜或不言。亭柯见荣枯，止水知清浑。悠悠世上人，此理法难论。"
  },
  {
    "title": "奉和于司空二十五丈新卜城南郊…奉献兼呈李裴相公",
    "author": "权德舆",
    "dynasty": "唐代",
    "content": "一德承昌运，三公翊至尊。云龙谐理代，鱼水见深恩。别墅池塘晓，晴郊草木蕃。沟塍连杜曲，茅土盛于门。卜筑因登览，经邦每讨论。退朝鸣玉会，入室断金言。材俊依东阁，壶觞接后园。径深云自起，风静叶初翻。宰物归心匠，虚中即化源。巴人宁敢和，空此愧游藩。"
  },
  {
    "title": "酬冯绛州早秋绛台感怀见寄",
    "author": "权德舆",
    "dynasty": "唐代",
    "content": "良牧闲无事，层台思眇然。六条萦印绶，三晋辨山川。洗嫧讴谣合，开襟眺听偏。秋光连大卤，霁景下新田。叶落径庭树，人归曲沃烟。武符颁美化，亥字访疑年。经术推多识，卿曹亦累迁。斋祠常并冕，官品每差肩。接部青丝骑，裁诗白露天。知音愧相访，商洛正闲眠。"
  },
  {
    "title": "奉和圣制九日言怀赐中书门下及百寮",
    "author": "权德舆",
    "dynasty": "唐代",
    "content": "令节在丰岁，皇情喜乂安。丝竹调六律，簪裾列千官。烟霜暮景清，水木秋光寒。筵开曲池上，望尽终南端。天文丽庆霄，墨妙惊飞鸾。愿言黄花酒，永奉今日欢。"
  },
  {
    "title": "拜昭陵过咸阳墅",
    "author": "权德舆",
    "dynasty": "唐代",
    "content": "季子乏二顷，扬雄才一廛。伊予此南亩，数已逾前贤。顷岁辱明命，铭勋镂贞坚。遂兹操书致，内顾增缺然。乃葺场圃事，迨今三四年。适因昭陵拜，得抵咸阳田。田夫竞致辞，乡耋争来前。村盘既罗列，鸡黍皆珍鲜。古称禄代耕，人以食为天。自惭廪给厚，谅使井税先。涂涂沟塍雾，漠漠桑柘烟。荒蹊没古木，精舍临秋泉。池笼岂所安，樵牧乃所便。终当解缨络，田里谐因缘。"
  },
  {
    "title": "跌伤伏枕，有劝醲酒者暂忘所苦，因有一绝",
    "author": "权德舆",
    "dynasty": "唐代",
    "content": "一杯宜病士，四体委胡床。暂得遗形处，陶然在醉乡。"
  },
  {
    "title": "奉和圣制中和节赐百官宴集因示所怀",
    "author": "权德舆",
    "dynasty": "唐代",
    "content": "万方庆嘉节，宴喜皇泽均。晓开蓂叶初，景丽星鸟春。藻思贞百度，著明并三辰。物情舒在阳，时令弘至仁。衢酒和乐被，薰弦声曲新。赓歌武弁侧，永荷玄化醇。"
  },
  {
    "title": "奉和圣制重阳日即事六韵",
    "author": "权德舆",
    "dynasty": "唐代",
    "content": "嘉节在阳数，至欢朝野同。恩随千钟洽，庆属五稼丰。时菊洗露华，秋池涵霁空。金丝响仙乐，剑舄罗宗公。天道光下济，睿词敷大中。多惭击壤曲，何以答尧聪。"
  },
  {
    "title": "奉使丰陵职司卤簿，通宵涉路，因寄内",
    "author": "权德舆",
    "dynasty": "唐代",
    "content": "彩仗列森森，行宫夜漏深。殳鋋方启路，钲鼓正交音。曙月思兰室，前山辨谷林。家人念行役，应见此时心。"
  },
  {
    "title": "中书宿斋有寄",
    "author": "权德舆",
    "dynasty": "唐代",
    "content": "铜壶漏滴斗阑干，泛滟金波照露盘。遥想洞房眠正熟，不堪深夜凤池寒。"
  },
  {
    "title": "发硖石路上却寄内",
    "author": "权德舆",
    "dynasty": "唐代",
    "content": "莎栅东行五谷深，千峰万壑雨沈沈。细君几日路经此，应见悲翁相望心。"
  },
  {
    "title": "与故人夜坐道旧",
    "author": "权德舆",
    "dynasty": "唐代",
    "content": "笑语欢今夕，烟霞怆昔游。清羸还对月，迟暮更逢秋。胜理方自得，浮名不在求。终当制初服，相与卧林丘。"
  },
  {
    "title": "寄黄几复",
    "author": "黄庭坚",
    "dynasty": "宋代",
    "content": "我居北海君南海，寄雁传书谢不能。桃李春风一杯酒，江湖夜雨十年灯。持家但有四立壁，治病不蕲三折肱。想见读书头已白，隔溪猿哭瘴溪藤。"
  },
  {
    "title": "清平乐·春归何处",
    "author": "黄庭坚",
    "dynasty": "宋代",
    "content": "春归何处？寂寞无行路。若有人知春去处，唤取归来同住。春无踪迹谁知？除非问取黄鹂。百啭无人能解，因风飞过蔷薇。"
  },
  {
    "title": "登快阁",
    "author": "黄庭坚",
    "dynasty": "宋代",
    "content": "痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。"
  },
  {
    "title": "牧童诗",
    "author": "黄庭坚",
    "dynasty": "宋代",
    "content": "骑牛远远过前村，短笛横吹隔陇闻。多少长安名利客，机关用尽不如君。"
  },
  {
    "title": "水调歌头·游览",
    "author": "黄庭坚",
    "dynasty": "宋代",
    "content": "瑶草一何碧，春入武陵溪。溪上桃花无数，枝上有黄鹂。我欲穿花寻路，直入白云深处，浩气展虹霓。只恐花深里，红露湿人衣。坐玉石，倚玉枕，拂金徽。谪仙何处？无人伴我白螺杯。我为灵芝仙草，不为朱唇丹脸，长啸亦何为？醉舞下山去，明月逐人归。"
  },
  {
    "title": "鹧鸪天·座中有眉山隐客史应之和前韵即席答之",
    "author": "黄庭坚",
    "dynasty": "宋代",
    "content": "黄菊枝头生晓寒。人生莫放酒杯干。风前横笛斜吹雨，醉里簪花倒著冠。身健在，且加餐。舞裙歌板尽清欢。黄花白发相牵挽，付与时人冷眼看。"
  },
  {
    "title": "鄂州南楼书事",
    "author": "黄庭坚",
    "dynasty": "宋代",
    "content": "四顾山光接水光，凭栏十里芰荷香。清风明月无人管，并作南楼一味凉。"
  },
  {
    "title": "菩萨蛮·半烟半雨溪桥畔",
    "author": "黄庭坚",
    "dynasty": "宋代",
    "content": "半烟半雨溪桥畔，渔翁醉着无人唤。疏懒意何长，春风花草香。江山如有待，此意陶潜解。问我去何之，君行到自知。"
  },
  {
    "title": "雨中登岳阳楼望君山",
    "author": "黄庭坚",
    "dynasty": "宋代",
    "content": "投荒万死鬓毛斑，生入瞿塘滟滪关。未到江南先一笑，岳阳楼上对君山。满川风雨独凭栏，绾结湘娥十二鬟。可惜不当湖水面，银山堆里看青山。"
  },
  {
    "title": "虞美人·宜州见梅作",
    "author": "黄庭坚",
    "dynasty": "宋代",
    "content": "天涯也有江南信。梅破知春近。夜阑风细得香迟。不道晓来开遍、向南枝。玉台弄粉花应妒。飘到眉心住。平生个里愿杯深。去国十年老尽、少年心。"
  },
  {
    "title": "念奴娇·断虹霁雨",
    "author": "黄庭坚",
    "dynasty": "宋代",
    "content": "八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风曲。孙郎微笑，坐来声喷霜竹。"
  },
  {
    "title": "次元明韵寄子由",
    "author": "黄庭坚",
    "dynasty": "宋代",
    "content": "半世交亲随逝水，几人图画入凌烟？春风春雨花经眼，江北江南水拍天。欲解铜章行问道，定知石友许忘年。脊令各有思归恨，日月相催雪满颠。"
  },
  {
    "title": "定风波·次高左藏使君韵",
    "author": "黄庭坚",
    "dynasty": "宋代",
    "content": "万里黔中一漏天，屋居终日似乘船。及至重阳天也霁，催醉，鬼门关外蜀江前。莫笑老翁犹气岸，君看，几人黄菊上华颠？戏马台南追两谢，驰射，风流犹拍古人肩。"
  },
  {
    "title": "王充道送水仙花五十支",
    "author": "黄庭坚",
    "dynasty": "宋代",
    "content": "凌波仙子生尘袜，水上轻盈步微月。是谁招此断肠魂，种作寒花寄愁绝。含香体素欲倾城，山矾是弟梅是兄。坐对真成被花恼，出门一笑大江横。"
  },
  {
    "title": "南乡子·诸将说封侯",
    "author": "黄庭坚",
    "dynasty": "宋代",
    "content": "重阳日，宜州城楼宴集，即席作。诸将说封侯，短笛长歌独倚楼。万事尽随风雨去，休休，戏马台南金络头。催酒莫迟留，酒味今秋似去秋。花向老人头上笑，羞羞，白发簪花不解愁。"
  },
  {
    "title": "奉答李和甫代简二绝句",
    "author": "黄庭坚",
    "dynasty": "宋代",
    "content": "山色江声相与清，卷帘待得月华生。可怜一曲并船笛，说尽故人离别情。梦中往事随心见，醉里繁华乱眼生。长为风流恼人病，不如天性总无情。"
  },
  {
    "title": "诉衷情·小桃灼灼柳鬖鬖",
    "author": "黄庭坚",
    "dynasty": "宋代",
    "content": "小桃灼灼柳鬖鬖，春色满江南。雨晴风暖烟淡，天气正醺酣。山泼黛，水挼蓝，翠相搀。歌楼酒旆，故故招人，权典青衫。"
  },
  {
    "title": "诉衷情·一波才动万波随",
    "author": "黄庭坚",
    "dynasty": "宋代",
    "content": "戎州登临胜景，未尝不歌渔父家风，以谢江山。门生请问：先生家风如何？为拟金华道人作此章。一波才动万波随，蓑笠一钩丝。金鳞正在深处，千尺也须垂。吞又吐，信还疑，上钩迟。水寒江静，满目青山，载月明归。"
  },
  {
    "title": "西江月·断送一生惟有",
    "author": "黄庭坚",
    "dynasty": "宋代",
    "content": "老夫既戒酒不饮，遇宴集，独醒其旁。坐客欲得小词，援笔为赋。断送一生惟有，破除万事无过。远山横黛蘸秋波，不饮旁人笑我。花病等闲瘦弱，春愁无处遮拦。杯行到手莫留残，不道月斜人散。"
  },
  {
    "title": "品令·茶词",
    "author": "黄庭坚",
    "dynasty": "宋代",
    "content": "凤舞团团饼。恨分破、教孤令。金渠体净，只轮慢碾，玉尘光莹。汤响松风，早减了、二分酒病。味浓香永。醉乡路、成佳境。恰如灯下，故人万里，归来对影。口不能言，心下快活自省。"
  },
  {
    "title": "南歌子·槐绿低窗暗",
    "author": "黄庭坚",
    "dynasty": "宋代",
    "content": "槐绿低窗暗，榴红照眼明。玉人邀我少留行。无奈一帆烟雨、画船轻。柳叶随歌皱，梨花与泪倾。别时不似见时情。今夜月明江上、酒初醒。"
  },
  {
    "title": "和答元明黔南赠别",
    "author": "黄庭坚",
    "dynasty": "宋代",
    "content": "万里相看忘逆旅，三声清泪落离觞。朝云往日攀天梦，夜雨何时对榻凉。急雪脊令相并影，惊风鸿雁不成行。归舟天际常回首，从此频书慰断肠。"
  },
  {
    "title": "病起荆江亭即事",
    "author": "黄庭坚",
    "dynasty": "宋代",
    "content": "翰墨场中老伏波，菩提坊里病维摩。近人积水无鸥鹭，时有归牛浮鼻过。闭门觅句陈无己，对客挥毫秦少游。正字不知温饱未，西风吹泪古藤州。"
  },
  {
    "title": "戏呈孔毅父",
    "author": "黄庭坚",
    "dynasty": "宋代",
    "content": "管城子无食肉相，孔方兄有绝交书。文章功用不经世，何异丝窠缀露珠。校书著作频诏除，犹能上车问何如。忽忆僧床同野饭，梦随秋雁到东湖。"
  },
  {
    "title": "寄贺方回",
    "author": "黄庭坚",
    "dynasty": "宋代",
    "content": "少游醉卧古藤下，谁与愁眉唱一杯。解作江南断肠句，只今唯有贺方回。"
  },
  {
    "title": "瑞鹤仙·环滁皆山也",
    "author": "黄庭坚",
    "dynasty": "宋代",
    "content": "环滁皆山也。望蔚然深秀，琅琊山也。山行六七里，有翼然泉上，醉翁亭也。翁之乐也。得之心、寓之酒也。更野芳佳木，风高日出，景无穷也。游也。山肴野蔌，酒洌泉香，沸筹觥也。太守醉也。喧哗众宾欢也。况宴酣之乐、非丝非竹，太守乐其乐也。问当时、太守为谁，醉翁是也。"
  },
  {
    "title": "望江东·江水西头隔烟树",
    "author": "黄庭坚",
    "dynasty": "宋代",
    "content": "江水西头隔烟树。望不见、江东路。思量只有梦来去。更不怕、江阑住。灯前写了书无数。算没个、人传与。直饶寻得雁分付。又还是、秋将暮。"
  },
  {
    "title": "送王郎",
    "author": "黄庭坚",
    "dynasty": "宋代",
    "content": "酌君以蒲城桑落之酒，泛君以湘累秋菊之英。赠君以黟川点漆之墨，送君以阳关堕泪之声。酒浇胸次之磊块，菊制短世之颓龄。墨以传万古文章之印，歌以写一家兄弟之情。江山千里俱头白，骨肉十年终眼青。连床夜语鸡戒晓，书囊无底谈未了。有功翰墨乃如此，何恨远别音书少。炒沙作縻终不饱，镂冰文章费工巧。要须心地收汗马，孔孟行世日杲杲。有弟有弟力持家，妇能养姑供珍鲑。儿大诗书女丝麻，公但读书煮春茶。"
  },
  {
    "title": "双井茶送子瞻",
    "author": "黄庭坚",
    "dynasty": "宋代",
    "content": "人间风日不到处，天上玉堂森宝书。想见东坡旧居士，挥毫百斛泻明珠。我家江南摘云腴，落硙霏霏雪不如。为公唤起黄州梦，独载扁舟向五湖。"
  },
  {
    "title": "谒金门·示知命弟",
    "author": "黄庭坚",
    "dynasty": "宋代",
    "content": "山又水，行尽吴头楚尾。兄弟灯前家万里，相看如梦寐。君似成蹊桃李，入我草堂松桂。莫厌岁寒无气味，余生今已矣。"
  },
  {
    "title": "题胡逸老致虚庵",
    "author": "黄庭坚",
    "dynasty": "宋代",
    "content": "藏书万卷可教子，遗金满籯常作灾。能与贫人共年谷，必有明月生蚌胎。山随宴坐图画出，水作夜窗风雨来。观水观山皆得妙，更将何物污灵台。"
  },
  {
    "title": "跋子瞻和陶诗",
    "author": "黄庭坚",
    "dynasty": "宋代",
    "content": "子瞻谪岭南，时宰欲杀之。饱吃惠州饭，细和渊明诗。彭泽千载人，东坡百世士。出处虽不同，风味乃相似。"
  },
  {
    "title": "过平舆怀李子先时在并州",
    "author": "黄庭坚",
    "dynasty": "宋代",
    "content": "前日幽人佐吏曹，我行堤草认青袍。心随汝水春波动，兴与并门夜月高。世上岂无千里马，人中难得九方皋。酒船鱼网归来是，花落故溪深一篙。"
  },
  {
    "title": "题子瞻枯木",
    "author": "黄庭坚",
    "dynasty": "宋代",
    "content": "折冲儒墨阵堂堂，书入颜杨鸿雁行。胸中元自有丘壑，故作老木蟠风霜。"
  },
  {
    "title": "渔家傲·三十年来无孔窍",
    "author": "黄庭坚",
    "dynasty": "宋代",
    "content": "三十年来无孔窍，几回得眼还迷照。一见桃花参学了。呈法要，无弦琴上单于调。摘叶寻枝虚半老，看花特地重年少。今后水云人欲晓。非玄妙，灵云合被桃花笑。"
  },
  {
    "title": "夜发分宁寄杜涧叟",
    "author": "黄庭坚",
    "dynasty": "宋代",
    "content": "阳关一曲水东流，灯火旌阳一钓舟。我自只如常日醉，满川风月替人愁。"
  },
  {
    "title": "池口风雨留三日",
    "author": "黄庭坚",
    "dynasty": "宋代",
    "content": "孤城三日风吹雨，小市人家只菜蔬。水远山长双属玉，身闲心苦一舂锄。翁从旁舍来收网，我适临渊不羡鱼。俯仰之间已陈迹，暮窗归了读残书。"
  },
  {
    "title": "满庭芳·茶",
    "author": "黄庭坚",
    "dynasty": "宋代",
    "content": "北苑春风，方圭圆璧，万里名动京关。碎身粉骨，功合上凌烟。尊俎风流战胜，降春睡、开拓愁边。纤纤捧，研膏浅乳，金缕鹧鸪斑。相如，虽病渴，一觞一咏，宾有群贤。为扶起灯前，醉玉颓山。搜搅胸中万卷，还倾动、三峡词源。归来晚，文君未寐，相对小窗前。"
  },
  {
    "title": "水调歌头·落日塞垣路",
    "author": "黄庭坚",
    "dynasty": "宋代",
    "content": "落日塞垣路，风劲戛貂裘。翩翩数骑闲猎，深入黑山头。极目平沙千里，惟见雕弓白羽，铁面骏骅骝。隐隐望青冢，特地起闲愁。汉天子，方鼎盛，四百州。玉颜皓齿，深锁三十六宫秋。堂有经纶贤相，边有纵横谋将，不减翠蛾羞。戎虏和乐也，圣主永无忧。"
  },
  {
    "title": "书幽芳亭记",
    "author": "黄庭坚",
    "dynasty": "宋代",
    "content": "　　士之才德盖一国，则曰国士；女之色盖一国，则曰国色；兰之香盖一国，则曰国香。自古人知贵兰，不待楚之逐臣而后贵之也。兰甚似乎君子，生于深山薄丛之中，不为无人而不芳；雪霜凌厉而见杀，来岁不改其性也。是所谓“遁世无闷，不见是而无闷”者也。兰虽含香体洁，平居与萧艾不殊。清风过之，其香蔼然，在室满室，在堂满堂，所谓含章以时发者也。　　然兰蕙之才德不同，世罕能别之。予放浪江湖之日久，乃尽知其族。盖兰似君子，蕙似士大夫，大概山林中十蕙而一兰也。《离骚》曰：“予既滋兰之九畹，又树蕙之百亩。”是以知不独今，楚人贱蕙而贵兰久矣。兰蕙丛出，莳以砂石则茂，沃以汤茗则芳，是所同也。至其发花，一干一花而香有余者兰，一干五七花而香不足者蕙。蕙虽不若兰，其视椒则远矣，世论以为国香矣。乃曰“当门不得不锄”，山林之士，所以往而不返者耶！"
  },
  {
    "title": "青玉案·至宜州次韵上酬七兄",
    "author": "黄庭坚",
    "dynasty": "宋代",
    "content": "烟中一线来时路。极目送，归鸿去。第四阳关云不度。山胡新啭，子规言语，正在人愁处。忧能损性休朝暮。忆我当年醉诗句，渡水穿云心已许。暮年光景，小轩南浦，同卷西山雨。"
  },
  {
    "title": "秋思寄子由",
    "author": "黄庭坚",
    "dynasty": "宋代",
    "content": "黄落山川知晚秋，小虫催女献功裘。老松阅世卧云壑，挽著沧江无万牛。"
  },
  {
    "title": "谢张仲谋端午送巧作",
    "author": "黄庭坚",
    "dynasty": "宋代",
    "content": "君家玉女从小见，闻道如今画不成。翦裁似借天女手，萱草石榴偏眼明。"
  },
  {
    "title": "赠元发弟放言",
    "author": "黄庭坚",
    "dynasty": "宋代",
    "content": "亏功一篑，未成丘山。凿井九阶，不次水泽。行百里者半九十，小狐汔济濡其尾。故曰时乎，时不再来。终终始始，是谓君子。"
  },
  {
    "title": "题竹石牧牛",
    "author": "黄庭坚",
    "dynasty": "宋代",
    "content": "子瞻画丛竹怪石，伯时增前坡牧儿骑牛，甚有意态，戏咏。野次小峥嵘，幽篁相倚绿。阿童三尺箠，御此老觳觫。石吾甚爱之，勿遣牛砺角。牛砺角犹可，牛斗残我竹。"
  },
  {
    "title": "千秋岁·苑边花外",
    "author": "黄庭坚",
    "dynasty": "宋代",
    "content": "少游得谪，尝梦中作词云：“醉卧古藤阴下，了不知南北。”竟以元符庚辰死于藤州光华亭上。崇宁甲申，庭坚窜宜州，道过衡阳。览其遗，始追和其《千秋岁》词。苑边花外，记得同朝退。飞骑轧，鸣珂碎。齐歌云绕扇，赵舞风回带。严鼓断，杯盘狼藉犹相对。洒泪谁能会？醉卧藤阴盖。人已去，词空在。兔园高宴悄，虎观英游改。重感慨，波涛万顷珠沉海。"
  },
  {
    "title": "送范德孺知庆州",
    "author": "黄庭坚",
    "dynasty": "宋代",
    "content": "乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦政要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。"
  },
  {
    "title": "和答钱穆父咏猩猩毛笔",
    "author": "黄庭坚",
    "dynasty": "宋代",
    "content": "爱酒醉魂在，能言机事疏。平生几两屐，身后五车书。物色看王会，勋劳在石渠。拔毛能济世，端为谢杨朱。"
  },
  {
    "title": "见二十弟倡和花字漫兴五首·其一",
    "author": "黄庭坚",
    "dynasty": "宋代",
    "content": "落絮游丝三月候，风吹雨洗一城花。未知东郭清明酒，何似西窗谷雨茶。"
  },
  {
    "title": "次韵黄斌老所画横竹",
    "author": "黄庭坚",
    "dynasty": "宋代",
    "content": "酒浇胸次不能平，吐出苍竹岁峥嵘。卧龙偃蹇雷不惊，公与此君俱忘形。晴窗影落石泓处，松煤浅染饱霜兔。中安三石使屈蟠，亦恐形全便飞去。"
  },
  {
    "title": "陈留市隐",
    "author": "黄庭坚",
    "dynasty": "宋代",
    "content": "陈留江端礼季共曰：“陈留市上有刀镊工，年四十馀，无世家子姓；惟一女年七岁矣，日以刀镊所得钱与女子醉饱，则簪花吹长笛，肩女而归，无一朝之忧，而有终身之乐，疑以为有道者也。”陈无己为赋诗，庭坚亦拟作。市井怀珠玉，往来人未逢。乘肩娇小女，邂逅此生同。养性霜刀在，阅人清镜空。时时能举酒，弹镊送归鸿。"
  },
  {
    "title": "宿旧彭泽怀陶令",
    "author": "黄庭坚",
    "dynasty": "宋代",
    "content": "潜鱼愿深渺，渊明无由逃。彭泽当此时，沉冥一世豪。司马寒如灰，礼乐卯金刀。岁晚以字行，更始号元亮。凄其望诸葛，肮脏犹汉相。时无益州牧，指挥用诸将。平生本朝心，岁月阅江浪。空余时语工，落笔九天上。向来非无人，此友独可尚。属予刚制酒，无用酌杯盎。欲招千载魂，斯文或宜当。"
  },
  {
    "title": "蓦山溪·赠衡阳妓陈湘",
    "author": "黄庭坚",
    "dynasty": "宋代",
    "content": "鸳鸯翡翠，小小思珍偶。眉黛敛秋波，尽湖南、山明水秀。娉娉袅袅，恰近十三余，春未透。花枝瘦。正是愁时候。寻花载酒。肯落谁人后。只恐远归来，绿成阴、青梅如豆。心期得处，每自不由人，长亭柳。君知否。千里犹回首。"
  },
  {
    "title": "书摩崖碑后",
    "author": "黄庭坚",
    "dynasty": "宋代",
    "content": "春风吹船著浯溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。"
  },
  {
    "title": "木兰花令·凌歊台上青青麦",
    "author": "黄庭坚",
    "dynasty": "宋代",
    "content": "当涂解印后一日，郡中置酒，呈郭功甫。凌歊台上青青麦，姑孰堂前馀翰墨。暂分一印管江山，稍为诸公分皂白。江山依旧云空碧，昨日主人今日客。谁分宾主强惺惺，问取矶头新妇石。"
  },
  {
    "title": "徐孺子祠堂",
    "author": "黄庭坚",
    "dynasty": "宋代",
    "content": "乔木幽人三亩宅，生刍一束向谁论？藤萝得意干云日，箫鼓何心进酒尊。白屋可能无孺子，黄堂不是欠陈蕃。古人冷淡今人笑，湖水年年到旧痕。"
  },
  {
    "title": "弈棋二首呈任公渐",
    "author": "黄庭坚",
    "dynasty": "宋代",
    "content": "偶无公事负朝暄，三百枯棋共一樽。坐隐不知岩穴乐，手谈胜与俗人言。簿书堆积尘生案，车马淹留客在门。战胜将骄疑必败，果然终取敌兵翻。偶无公事客休时，席上谈兵校两棋。心似蛛丝游碧落，身如蜩甲化枯枝。湘东一目诚甘死，天下中分尚可持。谁谓吾徒犹爱日，参横月落不曾知。"
  },
  {
    "title": "题落星寺四首·其三",
    "author": "黄庭坚",
    "dynasty": "宋代",
    "content": "落星开士深结屋，龙阁老翁来赋诗。小雨藏山客坐久，长江接天帆到迟。宴寝清香与世隔，画图妙绝无人知。蜂房各自开户牖，处处煮茶藤一枝。"
  },
  {
    "title": "次韵裴仲谋同年",
    "author": "黄庭坚",
    "dynasty": "宋代",
    "content": "交盖春风汝水边，客床相对卧僧毡。舞阳去叶才百里，贱子与公皆少年。白发齐生如有种，青山好去坐无钱。烟沙篁竹江南岸，输与鸬鹚取次眠。"
  },
  {
    "title": "汴岸置酒赠黄十七",
    "author": "黄庭坚",
    "dynasty": "宋代",
    "content": "元丰三年授太和发汴京作。吾宗端居丛百忧，长歌劝之肯出游。黄流不解涴明月，碧树为我生凉秋。初平群羊置莫问，叔度千顷醉即休。谁倚柁楼吹玉笛，斗杓寒挂屋山头。"
  },
  {
    "title": "到官归志浩然二绝句",
    "author": "黄庭坚",
    "dynasty": "宋代",
    "content": "雨洗风吹桃李净，松声聒尽鸟惊春。满船明月从此去，本是江湖寂寞人。"
  },
  {
    "title": "送舅氏野夫之宣城二首",
    "author": "黄庭坚",
    "dynasty": "宋代",
    "content": "藉甚宣城郡，风流数贡毛。霜林收鸭脚，春网荐琴高。共理须良守，今年辍省曹。平生割鸡手，聊试发硎刀。试说宣城郡，停杯且细听。晚楼明宛水，春骑簇昭亭。䆉稏丰圩户，桁杨卧讼庭。谢公歌舞处，时对换鹅经。"
  },
  {
    "title": "又答斌老病愈遣闷二首·其二",
    "author": "黄庭坚",
    "dynasty": "宋代",
    "content": "风生高竹凉，雨送新荷气。鱼游悟世网，鸟语入禅味。一挥四百病，智刃有余地。病来每厌客，今乃思客至。"
  },
  {
    "title": "雨过至城西苏家",
    "author": "黄庭坚",
    "dynasty": "宋代",
    "content": "飘然一雨洒青春，九陌净无车马尘。渐散紫烟笼帝阙，稍回晴日丽天津。花飞衣袖红香湿，柳拂鞍鞯绿色匀。管领风光唯痛饮，都城谁是得闲人。"
  },
  {
    "title": "浣溪沙·一叶扁舟卷画帘",
    "author": "黄庭坚",
    "dynasty": "宋代",
    "content": "一叶扁舟卷画帘。老妻学饮伴清谈。人传诗句满江南。林下猿垂窥涤砚，岩前鹿卧看收帆。杜鹃声乱水如环。"
  },
  {
    "title": "十二月十九日夜中发鄂渚晓泊汉阳亲旧携酒追送聊为短句",
    "author": "黄庭坚",
    "dynasty": "宋代",
    "content": "接淅报官府，敢违王事程。宵征江夏县，睡起汉阳城。邻里烦追送，杯盘泻浊清。袛应瘴乡老，难答故人情。"
  },
  {
    "title": "书幽芳亭",
    "author": "黄庭坚",
    "dynasty": "宋代",
    "content": "　　士之才德盖一国，则曰国士；女之色盖一国，则曰国色；兰之香盖一国，则曰国香。自古人知贵兰，不待楚之逐臣而后贵之也。兰盖甚似乎君子，生于深山丛薄之中，不为无人而不芳；雪霜凌厉而见杀，来岁不改其性也，是所谓“遯世无闷，不见是而无闷”者也。兰虽含香体洁，平居萧艾不殊，清风过之，其香霭然，在室满室，在堂满堂，是所谓含章以时发者也，然兰蕙之才德不同，世罕能别之。予放浪江湖之日，乃久尽知其族性，盖兰似君子，蕙似士，大概山林中十蕙而一兰也。《楚辞》曰：“予既滋兰之九畹，又树蕙之百亩。”以是知不独今，楚人贱蕙而贵兰久矣。兰蕙丛生，初不殊也，至其发花，一干一花而香有余者兰，一干五七花而香不足者蕙，蕙之虽不若兰，起视椒榝则远矣。世论以为国香矣，乃曰“当门不得不除”，山林之士，所以往而不返者耶？"
  },
  {
    "title": "题郑防画夹五首",
    "author": "黄庭坚",
    "dynasty": "宋代",
    "content": "惠崇烟雨归雁，坐我潇湘洞庭。欲唤扁舟归去，故人言是丹青。能作山川远势，白头惟有郭熙。却写李成骤雨，惜无六幅鹅溪。徐生脱水双鱼，吹沫相看晚图。老矣个中得计，作书远寄江湖。折苇枯荷共晚，红榴苦竹同时。睡鸭不知飘雪，寒雀四顾风枝。子母猿号槲叶，山南山北危机。世故谁能樗里，彀中皆是由基。"
  },
  {
    "title": "乞猫",
    "author": "黄庭坚",
    "dynasty": "宋代",
    "content": "秋来鼠辈欺猫死，窥瓮翻盘搅夜眠。闻道狸奴将数子，买鱼穿柳聘衔蝉。"
  },
  {
    "title": "薄薄酒二章",
    "author": "黄庭坚",
    "dynasty": "宋代",
    "content": "薄酒可与忘忧，丑妇可与白头。徐行不必驷马，称身不必狐裘。无祸不必受福，甘餐不必食肉。富贵于我如浮云，小者谴诃大戮辱。一身畏首复畏尾，门多宾客饱僮仆。美物必甚恶，厚味生五兵。匹夫怀璧死，百鬼瞰高明。丑妇千秋万岁同室，万金良药不如无疾。薄酒一谈一笑胜茶，万里封侯不如还家。"
  },
  {
    "title": "又答斌老病愈遣闷二首·其一",
    "author": "黄庭坚",
    "dynasty": "宋代",
    "content": "百疴从中来，悟罢本谁病。西风将小雨，凉入居士径。苦竹绕莲塘，自悦鱼鸟性。红妆倚翠盖，不点禅心静。"
  },
  {
    "title": "武昌松风阁",
    "author": "黄庭坚",
    "dynasty": "宋代",
    "content": "依山筑阁见平川，夜阑箕斗插屋椽。我来名之意适然。老松魁梧数百年，斧斤所赦今参天。风鸣娲皇五十弦，洗耳不须菩萨泉。嘉二三子甚好贤，力贫买酒醉此筵。夜雨鸣廊到晓悬，相看不归卧僧毡。泉枯石燥复潺湲，山川光辉为我妍。野僧旱饥不能饘，晓见寒溪有炊烟。东坡道人已沉泉，张侯何时到眼前。钓台惊涛可昼眠，怡亭看篆蛟龙缠。安得此身脱拘挛，舟载诸友长周旋。"
  },
  {
    "title": "次韵张秘校喜雪三首",
    "author": "黄庭坚",
    "dynasty": "宋代",
    "content": "满城楼观玉阑干，小雪晴时不共寒。润到竹根肥腊笋，暖开蔬甲助春盘。眼前多事观游少，胸次无忧酒量宽。闻说压沙梨己动，会须鞭马蹋泥看。"
  },
  {
    "title": "次韵柳通叟寄王文通",
    "author": "黄庭坚",
    "dynasty": "宋代",
    "content": "故人昔有凌云赋，何意陆沉黄绶间。头白眼花行作吏，儿婚女嫁望还山。心犹未死杯中物，春不能朱镜里颜。寄语诸公肯湔祓，割鸡今得近乡关。"
  },
  {
    "title": "喝火令·见晚情如旧",
    "author": "黄庭坚",
    "dynasty": "宋代",
    "content": "见晚情如旧，交疏分已深。舞时歌处动人心。烟水数年魂梦，无处可追寻。昨夜灯前见，重题汉上襟。便愁云雨又难禁。晓也星稀，晓也月西沉。晓也雁行低度，不会寄芳音。"
  },
  {
    "title": "少年心",
    "author": "黄庭坚",
    "dynasty": "宋代",
    "content": "对景惹起愁闷。染相思、病成方寸。是阿谁先有意，阿谁薄幸。斗顿恁、少喜多嗔。合下休传音问。你有我、我无你分。似合欢桃核，真堪人恨。心儿里、有两个人人。"
  },
  {
    "title": "秋怀二首",
    "author": "黄庭坚",
    "dynasty": "宋代",
    "content": "秋阴细细压茅堂，吟虫啾啾昨夜凉。雨开芭蕉新间旧，风撼篔簹宫应商。砧声已急不可缓，檐景既短难为长。狐裘断缝弃墙角，岂念晏岁多繁霜。茅堂索索秋风发，行遶空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。"
  },
  {
    "title": "刘邦直送早梅水仙花四首",
    "author": "黄庭坚",
    "dynasty": "宋代",
    "content": "得水能仙天与奇，寒香寂寞动冰肌。仙风道骨今谁有，淡扫蛾眉簪一枝。"
  },
  {
    "title": "写真自赞五首",
    "author": "黄庭坚",
    "dynasty": "宋代",
    "content": "道是鲁直亦得，道不是鲁直亦得。是与不是，且置勿道。唤那个作鲁直，若要斩截一句，藏头白海头黑。似僧有发，似俗无尘。作梦中梦，见身外身。"
  },
  {
    "title": "次韵中玉水仙花二首",
    "author": "黄庭坚",
    "dynasty": "宋代",
    "content": "借水开花自一奇，水沉为骨玉为肌。暗香已压酴醾倒，只比寒梅无好枝。"
  },
  {
    "title": "大暑水阁听晋卿家昭华吹笛",
    "author": "黄庭坚",
    "dynasty": "宋代",
    "content": "蕲竹能吟水底龙，玉人应在月明中。何时为洗秋空热，散作霜天落叶风。"
  },
  {
    "title": "次韵梨花",
    "author": "黄庭坚",
    "dynasty": "宋代",
    "content": "桃花人面各相红，不及天然玉作容。总向风尘尘莫染，轻轻笼月倚墙东。"
  },
  {
    "title": "戏答王观复酴醾菊二首",
    "author": "黄庭坚",
    "dynasty": "宋代",
    "content": "吕园未肯轻沽我，且寄田家砌下栽。他日秋花媚重九，清香知自故人来。"
  },
  {
    "title": "咏雪奉呈广平公",
    "author": "黄庭坚",
    "dynasty": "宋代",
    "content": "连空春雪明如洗，忽忆江清水见沙。夜听疏疏还密密，晓看整整复斜斜。风回共作婆娑舞，天巧能开顷刻花。正使尽情寒至骨，不妨桃李用年华。"
  },
  {
    "title": "春近四绝句",
    "author": "黄庭坚",
    "dynasty": "宋代",
    "content": "闰后阳和腊里回，濛濛小雨暗楼台。柳条榆荚弄颜色，便恐入帘双燕来。亭台经雨压尘沙，春近登临意气佳。更喜轻寒勒成雪，未春先放一城花。小雪晴沙不作泥，疏帘红日弄朝晖。年华已伴梅梢晚，春色先从草际归。梅英欲尽香无赖，草色才苏绿未匀。苦竹空将岁寒节，又随官柳到青春。"
  },
  {
    "title": "东坡先生真赞三首",
    "author": "黄庭坚",
    "dynasty": "宋代",
    "content": "子瞻堂堂，出於峨眉，司马班扬。金马石渠，阅士如墙。上前论事，释之冯唐。言语以为阶，而投诸云梦之黄。东坡之酒，赤壁之笛，嬉笑怒骂，皆成文章。解羁而归，紫微玉堂。子瞻之德，未变於初尔，而名之曰元佑之党，放之珠厓儋耳。方其金马石渠，不自知其东坡赤壁也。及其东坡赤壁，不自意其紫微玉堂也。及其紫微玉堂，不自知其珠厓儋耳也。九州四海，知有东坡。东坡归矣，民笑且歌。一日不朝，其间容戈。至其一丘一壑，则无如此道人何。"
  },
  {
    "title": "侯尉家听琵琶",
    "author": "黄庭坚",
    "dynasty": "宋代",
    "content": "舫斋苍竹雨声中，一曲琵琶酒一锺。恰似浔阳江上听，只无明月与丹枫。"
  },
  {
    "title": "千秋岁",
    "author": "黄庭坚",
    "dynasty": "宋代",
    "content": "世间好事。恰恁厮当对。乍夜永，凉天气。雨稀帘外滴，香篆盘中字。长入梦，如今见也分明是。欢极娇无力，玉软花欹坠。钗罥袖，云堆臂。灯斜明媚眼，汗浃瞢腾醉。奴奴睡，奴奴睡也奴奴睡。"
  },
  {
    "title": "西江月（茶）",
    "author": "黄庭坚",
    "dynasty": "宋代",
    "content": "龙焙头纲春早，谷帘第一泉香。已醺浮蚁嫩鹅黄。想见翻成雪浪。兔褐金丝宝碗，松风蟹眼新汤。无因更发次公狂。甘露来从仙掌。"
  },
  {
    "title": "归田乐引",
    "author": "黄庭坚",
    "dynasty": "宋代",
    "content": "对景还销瘦。被个人、把人调戏，我也心儿有。忆我又唤我，见我嗔我，天甚教人怎生受。看承幸厮勾。又是樽前眉峰皱。是人惊怪，冤我忒撋就。拚了又舍了，定是这回休了，及至相逢又依旧。"
  },
  {
    "title": "鸿门宴",
    "author": "司马迁",
    "dynasty": "两汉",
    "content": "　　行略定秦地。函谷关有兵守关，不得入。又闻沛公已破咸阳，项羽大怒，使当阳君等击关。项羽遂入，至于戏西。沛公军霸上，未得与项羽相见。沛公左司马曹无伤，使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五采，此天子气也。急击勿失！”　　楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：‘距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之。今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民，封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。　　沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得复见将军于此。今者有小人之言，令将军与臣有郤。”项王曰：“此沛公左司马曹无伤言之。不然，籍何以至此？”项王即日因留沛公与饮。项王、项伯东向坐，亚父南向坐，——亚父者，范增也；沛公北向坐；张良西向侍。范增数目项王，举所佩玉玦以示之者三，项王默然不应。范增起，出，召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。　　于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士！赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能复饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：‘先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人，此亡秦之续耳。窃为大王不取也！”项王未有以应，曰：“坐。”樊哙从良坐。坐须臾，沛公起如厕，因招樊哙出。　　沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。”　　沛公已去，间至军中。张良入谢，曰：“沛公不胜杯杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者必沛公也。吾属今为之虏矣！”　　沛公至军，立诛杀曹无伤。"
  },
  {
    "title": "陈涉世家",
    "author": "司马迁",
    "dynasty": "两汉",
    "content": "　　陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”　　二世元年七月，发闾左適戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。　　吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。乃以吴叔为假王，监诸将以西击荥阳。令陈人武臣、张耳、陈馀徇赵地，令汝阴人邓宗徇九江郡。当此时，楚兵数千人为聚者，不可胜数。　　葛婴至东城，立襄强为楚王。婴后闻陈王已立，因杀襄强，还报。至陈，陈王诛杀葛婴。陈王令魏人周市北徇魏地。吴广围荥阳。李由为三川守，守荥阳，吴叔弗能下。陈王征国之豪杰与计，以上蔡人房君蔡赐为上柱国。　　周文，陈之贤人也，尝为项燕军视日，事春申君，自言习兵，陈王与之将军印，西击秦。行收兵至关，车千乘，卒数十万，至戏，军焉。秦令少府章邯免郦山徒﹑人奴产子生，悉发以击楚大军，尽败之。周文败，走出关，止次曹阳二三月。章邯追败之，复走次渑池十余日。章邯击，大破之。周文自刭，军遂不战。　　武臣到邯郸，自立为赵王，陈馀为大将军，张耳、召骚为左右丞相。陈王怒，捕系武臣等家室，欲诛之。柱国曰：“秦未亡而诛赵王将相家属，此生一秦也。不如因而立之。”陈王乃遣使者贺赵，而徙系武臣等家属宫中，而封耳子张敖为成都君，趣赵兵，亟入关。赵王将相相与谋曰：“王王赵，非楚意也。楚已诛秦，必加兵於赵。计莫如毋西兵，使使北徇燕地以自广也。赵南据大河，北有燕、代，楚虽胜秦，不敢制赵。若楚不胜秦，必重赵。赵乘秦之弊，可以得志于天下。”赵王以为然，因不西兵，而遣故上谷卒史韩广将兵北徇燕地。　　燕故贵人豪杰谓韩广曰：“楚已立王，赵又已立王。燕虽小，亦万乘之国也，原将军立为燕王。”韩广曰：“广母在赵，不可。”燕人曰：“赵方西忧秦，南忧楚，其力不能禁我。且以楚之彊，不敢害赵王将相之家，赵独安敢害将军之家！”韩广以为然，乃自立为燕王。居数月，赵奉燕王母及家属归之燕。　　当此之时，诸将之徇地者，不可胜数。周市北徇地至狄，狄人田儋杀狄令，自立为齐王，以齐反击周市。市军散，还至魏地，欲立魏后故宁陵君咎为魏王。时咎在陈王所，不得之魏。魏地已定，欲相与立周市为魏王，周市不肯。使者五反，陈王乃立宁陵君咎为魏王，遣之国。周市卒为相。　　将军田臧等相与谋曰：“周章军已破矣，秦兵旦暮至，我围荥阳城弗能下，秦军至，必大败。不如少遗兵，足以守荥阳，悉精兵迎秦军。今假王骄，不知兵权，不可与计，非诛之，事恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。田臧乃使诸将李归等守荥阳城，自以精兵西迎秦军于敖仓。与战，田臧死，军破。章邯进兵击李归等荥阳下，破之，李归等死。　　阳城人邓说将兵居郯，章邯别将击破之，邓说军散走陈。铚人伍徐将兵居许，章邯击破之，伍徐军皆散走陈。陈王诛邓说。　　陈王初立时，陵人秦嘉﹑铚人董譄﹑符离人朱鸡石﹑取虑人郑布﹑徐人丁疾等皆特起，将兵围东海守庆于郯。陈王闻，乃使武平君畔为将军，监郯下军。秦嘉不受命，嘉自立为大司马，恶属武平君。告军吏曰：“武平君年少，不知兵事，勿听！”因矫以王命杀武平君畔。　　章邯已破伍徐，击陈，柱国房君死。章邯又进兵击陈西张贺军。陈王出监战，军破，张贺死。　　腊月，陈王之汝阴，还至下城父，其御庄贾杀以降秦。陈胜葬砀，谥曰隐王。　　陈王故涓人将军吕臣为仓头军，起新阳，攻陈下之，杀庄贾，复以陈为楚。　　初，陈王至陈，令铚人宋留将兵定南阳，入武关。留已徇南阳，闻陈王死，南阳复为秦。宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。　　秦嘉等闻陈王军破出走，乃立景驹为楚王，引兵之方与，欲击秦军定陶下。使公孙庆使齐王，欲与并力俱进。齐王曰：“闻陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋诛杀公孙庆。　　秦左右校复攻陈，下之。吕将军走，收兵复聚。鄱盗当阳君黥布之兵相收，复击秦左右校，破之青波，复以陈为楚。会项梁立怀王孙心为楚王。　　陈胜王凡六月。已为王，王陈。其故人尝与佣耕者闻之，之陈，扣宫门曰：“吾欲见涉。”宫门令欲缚之。自辩数，乃置，不肯为通。陈王出，遮道而呼涉。陈王闻之，乃召见，载与俱归。入宫，见殿屋帷帐，客曰：“夥颐！涉之为王沉沉者！”楚人谓多为伙，故天下传之，夥涉为王，由陈涉始。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸陈王故人皆自引去，由是无亲陈王者。陈王以朱房为中正，胡武为司过，主司群臣。诸将徇地，至，令之不是者，系而罪之，以苛察为忠。其所不善者，弗下吏，辄自治之。陈王信用之。诸将以其故不亲附，此其所以败也。　　陈胜虽已死，其所置遣侯王将相竟亡秦，由涉首事也。高祖时为陈涉置守頉三十家砀，至今血食。　　褚先生曰：地形险阻，所以为固也；兵革刑法，所以为治也。犹未足恃也。夫先王以仁义为本，而以固塞文法为枝叶，岂不然哉！吾闻贾生之称曰：　　“秦孝公据肴函之固，拥雍州之地，君臣固守，以窥周室，有席卷天下、包举宇内、囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。　　“孝公既没，惠文、武、昭襄蒙故业因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器、重宝、肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离横，兼韩、魏、燕、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关而延敌，九国之师逡巡遁逃而不敢进。秦无亡矢遗镞之费，而天下诸侯已困矣。于是从散约解，争割地以赂秦。秦有余力而制其弊，追亡逐北，伏尸百万，流血飘橹。因利乘便，宰割天下，分裂河山。强国请服，弱国入朝。　　“施及孝文王、庄襄王，享国之日浅，国家无事。　　“及至始皇，奋六世之余烈，振长策而御宇内，吞二周而亡诸侯，履至尊而制六合，执敲朴以鞭笞天下，威振四海。南取百越之地，以为桂林、象郡。百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，燔百家之言，以愚黔首；隳名城，杀豪俊，收天下之兵聚之咸阳，销锋鍉，铸以为金人十二，以弱天下之民。然后践华为城，因河为池，据亿丈之城、临不测之溪以为固。良将劲驽，守要害之处；信臣精卒，陈利兵而谁何。天下已定，始皇之心，自以为关中之固，金城千里，子孙帝王万世之业也。　　“始皇既没，余威震于殊俗。 然陈涉瓮牖绳枢之子，氓隶之人，而迁徙之徒也；材能不及中人，非有仲尼、墨翟之贤，陶朱、猗顿之富。蹑足行伍之间，倔起阡陌之中，率罢散之卒，将数百之众，转而攻秦，斩木为兵，揭竿为旗，天下云集而响应，赢粮而景从。山东豪俊遂并起而亡秦族矣。　　“且夫天下非小弱也，雍州之地，肴函之固，自若也；陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，不铦于钩戟长铩也；适戍之众，非抗于九国之师也；深谋远虑，行军用兵之道，非及向时之士也。然而成败异变，功业相反。试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣。然后以六合为家，肴函为宫。一夫作难而七庙隳，身死人手，为天下笑者，何也？仁义不施而攻守之势异也。”　　【索隐述赞】天下匈匈，海内乏主，掎鹿争捷，瞻乌爰处。陈胜首事，厥号张楚。鬼怪是凭，鸿鹄自许。葛婴东下，周文西拒。始亲朱房，又任胡武。伙颐见杀，腹心不与。庄贾何人，反噬城父！"
  },
  {
    "title": "廉颇蔺相如列传",
    "author": "司马迁",
    "dynasty": "两汉",
    "content": "　　廉颇者，赵之良将也。赵惠文王十六年，廉颇为赵将，伐齐，大破之，取阳晋，拜为上卿，以勇气闻于诸侯。蔺相如者，赵人也，为赵宦者令缪贤舍人。　　赵惠文王时，得楚和氏璧。秦昭王闻之，使人遗赵王书，愿以十五城请易璧。赵王与大将军廉颇诸大臣谋：欲予秦，秦城恐不可得，徒见欺；欲勿予，即患秦兵之来。计未定，求人可使报秦者，未得。宦者令缪贤曰：“臣舍人蔺相如可使。”王问：“何以知之？”对曰：“臣尝有罪，窃计欲亡走燕，臣舍人相如止臣，曰：‘君何以知燕王？’臣语曰：‘臣尝从大王与燕王会境上，燕王私握臣手，曰“愿结友”。以此知之，故欲往。’相如谓臣曰：‘夫赵强而燕弱，而君幸于赵王，故燕王欲结于君。今君乃亡赵走燕，燕畏赵，其势必不敢留君，而束君归赵矣。君不如肉袒伏斧质请罪，则幸得脱矣。’臣从其计，大王亦幸赦臣。臣窃以为其人勇士，有智谋，宜可使。”于是王召见，问蔺相如曰：“秦王以十五城请易寡人之璧，可予不？”相如曰：“秦强而赵弱，不可不许。”王曰：“取吾璧，不予我城，奈何？”相如曰：“秦以城求璧而赵不许，曲在赵。赵予璧而秦不予赵城，曲在秦。均之二策，宁许以负秦曲。”王曰：“谁可使者？”相如曰：“王必无人，臣愿奉璧往使。城入赵而璧留秦；城不入，臣请完璧归赵。”赵王于是遂遣相如奉璧西入秦。　　秦王坐章台见相如，相如奉璧奏秦王。秦王大喜，传以示美人及左右，左右皆呼万岁。相如视秦王无意偿赵城，乃前曰：“璧有瑕，请指示王。”王授璧，相如因持璧却立，倚柱，怒发上冲冠，谓秦王曰：“大王欲得璧，使人发书至赵王，赵王悉召群臣议，皆曰‘秦贪，负其强，以空言求璧，偿城恐不可得’。议不欲予秦璧。臣以为布衣之交尚不相欺，况大国乎！且以一璧之故逆强秦之欢，不可。于是赵王乃斋戒五日，使臣奉璧，拜送书于庭。何者？严大国之威以修敬也。今臣至，大王见臣列观，礼节甚倨；得璧，传之美人，以戏弄臣。臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！”相如持其璧睨柱，欲以击柱。秦王恐其破璧，乃辞谢固请，召有司案图，指从此以往十五都予赵。相如度秦王特以诈佯为予赵城，实不可得，乃谓秦王曰：“和氏璧，天下所共传宝也，赵王恐，不敢不献。赵王送璧时，斋戒五日，今大王亦宜斋戒五日，设九宾于廷，臣乃敢上璧。”秦王度之，终不可强夺，遂许斋五日，舍相如广成传。相如度秦王虽斋，决负约不偿城，乃使其从者衣褐，怀其璧，从径道亡，归璧于赵。　　秦王斋五日后，乃设九宾礼于廷，引赵使者蔺相如。相如至，谓秦王曰：“秦自缪公以来二十馀君，未尝有坚明约束者也。臣诚恐见欺于王而负赵，故令人持璧归，间至赵矣。且秦强而赵弱，大王遣一介之使至赵，赵立奉璧来。今以秦之强而先割十五都予赵，赵岂敢留璧而得罪于大王乎？臣知欺大王之罪当诛，臣请就汤镬，唯大王与群臣孰计议之。”秦王与群臣相视而嘻。左右或欲引相如去，秦王因曰：“今杀相如，终不能得璧也，而绝秦赵之欢，不如因而厚遇之，使归赵，赵王岂以一璧之故欺秦邪！”卒廷见相如，毕礼而归之。　　相如既归，赵王以为贤大夫使不辱于诸侯，拜相如为上大夫。秦亦不以城予赵，赵亦终不予秦璧。　　其后秦伐赵，拔石城。明年，复攻赵，杀二万人。　　秦王使使者告赵王，欲与王为好会于西河外渑池。赵王畏秦，欲毋行。廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子为王，以绝秦望。”王许之，遂与秦王会渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史前书曰“某年月日，秦王与赵王会饮，令赵王鼓瑟”。蔺相如前曰：“赵王窃闻秦王善为秦声，请奏盆缻秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣！”左右欲刃相如，相如张目叱之，左右皆靡。于是秦王不怿，为一击缻。相如顾召赵御史书曰“某年月日，秦王为赵王击缻”。秦之群臣曰：“请以赵十五城为秦王寿。”蔺相如亦曰：“请以秦之咸阳为赵王寿。”秦王竟酒，终不能加胜于赵。赵亦盛设兵以待秦，秦不敢动。　　既罢归国，以相如功大，拜为上卿，位在廉颇之右。廉颇曰：“我为赵将，有攻城野战之大功，而蔺相如徒以口舌为劳，而位居我上，且相如素贱人，吾羞，不忍为之下。”宣言曰：“我见相如，必辱之。”相如闻，不肯与会。相如每朝时，常称病，不欲与廉颇争列。已而相如出，望见廉颇，相如引车避匿。于是舍人相与谏曰：“臣所以去亲戚而事君者，徒慕君之高义也。今君与廉颇同列，廉君宣恶言而君畏匿之，恐惧殊甚，且庸人尚羞之，况于将相乎！臣等不肖，请辞去。”蔺相如固止之，曰：“公之视廉将军孰与秦王？”曰：“不若也。”相如曰：“夫以秦王之威，而相如廷叱之，辱其群臣，相如虽驽，独畏廉将军哉？顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，以先国家之急而后私仇也。”廉颇闻之，肉袒负荆，因宾客至蔺相如门谢罪。曰：“鄙贱之人，不知将军宽之至此也。”卒相与欢，为刎颈之交。"
  },
  {
    "title": "周亚夫军细柳",
    "author": "司马迁",
    "dynasty": "两汉",
    "content": "　　文帝之后六年，匈奴大入边。乃以宗正刘礼为将军，军霸上；祝兹侯徐厉为将军，军棘门；以河内守亚夫为将军，军细柳：以备胡。　　上自劳军。至霸上及棘门军，直驰入，将以下骑送迎。已而之细柳军，军士吏被甲，锐兵刃，彀弓弩，持满。天子先驱至，不得入。先驱曰：“天子且至！”军门都尉曰：“将军令曰‘军中闻将军令，不闻天子之诏。’”居无何，上至，又不得入。于是上乃使使持节诏将军：“吾欲入劳军。”亚夫乃传言开壁门。壁门士吏谓从属车骑曰：“将军约，军中不得驱驰。”于是天子乃按辔徐行。至营，将军亚夫持兵揖曰：“介胄之士不拜，请以军礼见。”天子为动，改容式车。使人称谢：“皇帝敬劳将军。”成礼而去。　　既出军门，群臣皆惊。文帝曰：“嗟乎，此真将军矣！曩者霸上、棘门军，若儿戏耳，其将固可袭而虏也。至于亚夫，可得而犯邪！”称善者久之。"
  },
  {
    "title": "报任安书",
    "author": "司马迁",
    "dynasty": "两汉",
    "content": "　　太史公牛马走司马迁，再拜言。　　少卿足下：曩者辱赐书，教以慎于接物，推贤进士为务，意气勤勤恳恳。若望仆不相师用，而流俗人之言。仆非敢如是也。虽罢驽，亦尝侧闻长者遗风矣。顾自以为身残处秽，动而见尤，欲益反损，是以独郁悒而无谁语。谚曰：“谁为为之？孰令听之？”盖钟子期死，伯牙终身不复鼓琴。何则？士为知己者用，女为悦己者容。若仆大质已亏缺矣，虽才怀随和，行若由夷，终不可以为荣，适足以发笑而自点耳。书辞宜答，会东从上来，又迫贱事，相见日浅，卒卒无须臾之间，得竭指意。今少卿抱不测之罪，涉旬月，迫季冬，仆又薄从上雍，恐卒然不可为讳，是仆终已不得舒愤懑以晓左右，则长逝者魂魄私恨无穷。请略陈固陋。阙然久不报，幸勿为过。　　仆闻之：修身者，智之符也；爱施者，仁之端也；取予者，义之表也；耻辱者，勇之决也；立名者，行之极也。士有此五者，然后可以托于世，列于君子之林矣。故祸莫憯于欲利，悲莫痛于伤心，行莫丑于辱先，诟莫大于宫刑。刑余之人，无所比数，非一世也，所从来远矣。昔卫灵公与雍渠同载，孔子适陈；商鞅因景监见，赵良寒心；同子参乘，袁丝变色：自古而耻之！夫以中材之人，事有关于宦竖，莫不伤气，而况于慷慨之士乎！如今朝廷虽乏人，奈何令刀锯之余，荐天下之豪俊哉！仆赖先人绪业，得待罪辇毂下，二十余年矣。所以自惟：上之，不能纳忠效信，有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城野战，有斩将搴旗之功；下之，不能积日累劳，取尊官厚禄，以为宗族交游光宠。四者无一遂，苟合取容，无所短长之效，可见于此矣。乡者，仆亦尝厕下大夫之列，陪外廷末议。不以此时引维纲，尽思虑，今已亏形为扫除之隶，在阘茸之中，乃欲仰首伸眉，论列是非，不亦轻朝廷、羞当世之士邪？嗟乎！嗟乎！如仆尚何言哉！尚何言哉！　　且事本末未易明也。仆少负不羁之才，长无乡曲之誉，主上幸以先人之故，使得奉薄伎，出入周卫之中。仆以为戴盆何以望天，故绝宾客之知，忘室家之业，日夜思竭其不肖之材力，务一心营职，以求亲媚于主上。而事乃有大谬不然者！　　夫仆与李陵俱居门下，素非能相善也。趣舍异路，未尝衔杯酒，接殷勤之余欢。然仆观其为人，自守奇士，事亲孝，与士信，临财廉，取予义，分别有让，恭俭下人，常思奋不顾身，以徇国家之急。其素所蓄积也，仆以为有国士之风。夫人臣出万死不顾一生之计，赴公家之难，斯已奇矣。今举事一不当，而全躯保妻子之臣随而媒孽其短，仆诚私心痛之。且李陵提步卒不满五千，深践戎马之地，足历王庭，垂饵虎口，横挑强胡，仰亿万之师，与单于连战十有余日，所杀过当。虏救死扶伤不给，旃裘之君长咸震怖，乃悉征其左、右贤王，举引弓之民，一国共攻而围之。转斗千里，矢尽道穷，救兵不至，士卒死伤如积。然陵一呼劳军，士无不起，躬自流涕，沬血饮泣，更张空弮，冒白刃，北首争死敌者。陵未没时，使有来报，汉公卿王侯皆奉觞上寿。后数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，见主上惨凄怛悼，诚欲效其款款之愚，以为李陵素与士大夫绝甘分少，能得人之死力，虽古之名将，不能过也。身虽陷败，彼观其意，且欲得其当而报于汉。事已无可奈何，其所摧败，功亦足以暴于天下矣。仆怀欲陈之，而未有路，适会召问，即以此指，推言陵之功，欲以广主上之意，塞睚眦之辞。未能尽明，明主不晓，以为仆沮贰师，而为李陵游说，遂下于理。拳拳之忠，终不能自列。因为诬上，卒从吏议。家贫，货赂不足以自赎，交游莫救，左右亲近不为一言。身非木石，独与法吏为伍，深幽囹圄之中，谁可告愬者！此真少卿所亲见，仆行事岂不然乎？李陵既生降，隤其家声，而仆又佴之蚕室，重为天下观笑。悲夫！悲夫！事未易一二为俗人言也。　　仆之先人非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然也。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰“刑不上大夫。”此言士节不可不勉厉也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头抢地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南面称孤，系狱抵罪；绛侯诛诸吕，权倾五伯，囚于请室；魏其，大将也，衣赭衣，关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。　　夫人情莫不贪生恶死，念父母，顾妻子，至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。　　古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。　　仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！　　且负下未易居，下流多谤议。仆以口语遇遭此祸，重为乡党所笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所往。每念斯耻，汗未尝不发背沾衣也！身直为闺阁之臣，宁得自引深藏于岩穴邪？故且从俗浮沉，与时俯仰，以通其狂惑。今少卿乃教以推贤进士，无乃与仆私心剌谬乎？今虽欲自雕琢，曼辞以自饰，无益，于俗不信，适足取辱耳。要之，死日然后是非乃定。书不能悉意，故略陈固陋。谨再拜。"
  },
  {
    "title": "屈原列传",
    "author": "司马迁",
    "dynasty": "两汉",
    "content": "　　屈原者，名平，楚之同姓也。为楚怀王左徒。博闻强志，明于治乱，娴于辞令。入则与王图议国事，以出号令；出则接遇宾客，应对诸侯。王甚任之。　　上官大夫与之同列，争宠而心害其能。怀王使屈原造为宪令，屈平属草稿未定。上官大夫见而欲夺之，屈平不与，因谗之曰：“王使屈平为令，众莫不知。每一令出，平伐其功，曰以为‘非我莫能为也。’”王怒而疏屈平。　　屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智，以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。　　屈平既绌，其后秦欲伐齐，齐与楚从亲，惠王患之。乃令张仪详去秦，厚币委质事楚，曰：“秦甚憎齐，齐与楚从亲，楚诚能绝齐，秦愿献商、於之地六百里。”楚怀王贪而信张仪，遂绝齐，使使如秦受地。张仪诈之曰：“仪与王约六里，不闻六百里。”楚使怒去，归告怀王。怀王怒，大兴师伐秦。秦发兵击之，大破楚师于丹、淅，斩首八万，虏楚将屈匄，遂取楚之汉中地。怀王乃悉发国中兵，以深入击秦，战于蓝田。魏闻之，袭楚至邓。楚兵惧，自秦归。而齐竟怒，不救楚，楚大困。　　明年，秦割汉中地与楚以和。楚王曰：“不愿得地，愿得张仪而甘心焉。”张仪闻，乃曰：“以一仪而当汉中地，臣请往如楚。”如楚，又因厚币用事者臣靳尚，而设诡辩于怀王之宠姬郑袖。怀王竟听郑袖，复释去张仪。是时屈原既疏，不复在位，使于齐，顾反，谏怀王曰：“何不杀张仪？”怀王悔，追张仪，不及。　　其后，诸侯共击楚，大破之，杀其将唐眜。时秦昭王与楚婚，欲与怀王会。怀王欲行，屈平曰：“秦，虎狼之国，不可信，不如毋行。”怀王稚子子兰劝王行：“奈何绝秦欢！”怀王卒行。入武关，秦伏兵绝其后，因留怀王，以求割地。怀王怒，不听。亡走赵，赵不内。复之秦，竟死于秦而归葬。　　长子顷襄王立，以其弟子兰为令尹。楚人既咎子兰以劝怀王入秦而不反也。屈平既嫉之，虽放流，眷顾楚国，系心怀王，不忘欲反。冀幸君之一悟，俗之一改也。其存君兴国，而欲反覆之，一篇之中，三致志焉。然终无可奈何，故不可以反。卒以此见怀王之终不悟也。　　人君无愚智贤不肖，莫不欲求忠以自为，举贤以自佐。然亡国破家相随属，而圣君治国累世而不见者，其所谓忠者不忠，而所谓贤者不贤也。怀王以不知忠臣之分，故内惑于郑袖，外欺于张仪，疏屈平而信上官大夫、令尹子兰，兵挫地削，亡其六郡，身客死于秦，为天下笑，此不知人之祸也。《易》曰：“井渫不食，为我心恻，可以汲。王明，并受其福。”王之不明，岂足福哉！令尹子兰闻之，大怒，卒使上官大夫短屈原于顷襄王，顷襄王怒而迁之。屈原至于江滨，被发行吟泽畔，颜色憔悴，形容枯槁。渔父见而问之曰：“子非三闾大夫欤？何故而至此？”屈原曰：“举世皆浊而我独清，众人皆醉而我独醒，是以见放。”渔父曰：“夫圣人者，不凝滞于物，而能与世推移。举世皆浊，何不随其流而扬其波？众人皆醉，何不餔其糟而啜其醨？何故怀瑾握瑜，而自令见放为？”屈原曰：“吾闻之，新沐者必弹冠，新浴者必振衣。人又谁能以身之察察，受物之汶汶者乎？宁赴常流而葬乎江鱼腹中耳。又安能以皓皓之白，而蒙世之温蠖乎？”乃作《怀沙》之赋。……于是怀石，遂自投汨罗以死。　　屈原既死之后，楚有宋玉、唐勒、景差之徒者，皆好辞而以赋见称。然皆祖屈原之从容辞令，终莫敢直谏。其后楚日以削，数十年竟为秦所灭。……　　太史公曰：“余读《离骚》《天问》《招魂》《哀郢》，悲其志。适长沙，观屈原所自沉渊，未尝不垂涕，想见其为人。及见贾生吊之，又怪屈原以彼其材游诸侯，何国不容，而自令若是！读《鵩鸟赋》，同死生，轻去就，又爽然自失矣。”"
  },
  {
    "title": "报任安书(节选)",
    "author": "司马迁",
    "dynasty": "两汉",
    "content": "　　古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。　　仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！"
  },
  {
    "title": "项羽之死",
    "author": "司马迁",
    "dynasty": "两汉",
    "content": "　　项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世！时不利兮骓不逝！骓不逝兮可奈何！虞兮虞兮奈若何！”歌数阕，美人和之。项王泣数行下，左右皆泣，莫能仰视。　　于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰“左”。左，乃陷大泽中。以故汉追及之。项王乃复引兵而东，至东城，乃有二十八骑。汉骑追者数千人。项王自度不得脱。谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。”　　乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。于是项王大呼，驰下，汉军皆披靡，遂斩汉一将。是时，赤泉侯为骑将，追项王，项王瞋目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言。”　　于是项王乃欲东渡乌江。乌江亭长檥船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎？”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”乃令骑皆下马步行，持短兵接战。独籍所杀汉军数百人。项王身亦被十余创。顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。王翳取其头，余骑相蹂践争项王，相杀者数十人。最其后，郎中骑杨喜，骑司马吕马童，郎中吕胜、杨武各得其一体。"
  },
  {
    "title": "屈原列传(节选)",
    "author": "司马迁",
    "dynasty": "两汉",
    "content": "　　屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。"
  },
  {
    "title": "孔子世家赞",
    "author": "司马迁",
    "dynasty": "两汉",
    "content": "　　太史公曰：《诗》有之：“高山仰止，景行行止。”虽不能至，然心乡往之。余读孔氏书，想见其为人。适鲁，观仲尼庙堂车服礼器，诸生以时习礼其家，余祗回留之不能去云。天下君王至于贤人众矣，当时则荣，没则已焉。孔子布衣，传十余世，学者宗之。自天子王侯，中国言《六艺》者折中于夫子，可谓至圣矣！"
  },
  {
    "title": "管晏列传",
    "author": "司马迁",
    "dynasty": "两汉",
    "content": "　　管仲夷吾者，颍上人也。少时常与鲍叔牙游，鲍叔知其贤。管仲贫困，常欺鲍叔，鲍叔终善遇之，不以为言。已而鲍叔事齐公子小白，管仲事公子纠。及小白立为桓公，公子纠死，管仲囚焉。鲍叔遂进管仲。管仲既用，任政于齐，齐桓公以霸，九合诸侯，一匡天下，管仲之谋也。　　管仲曰：“吾始困时，尝与鲍叔贾，分财利多自与，鲍叔不以我为贪，知我贫也。吾尝为鲍叔谋事而更穷困，鲍叔不以我为愚，知时有利不利也。吾尝三仕三见逐于君，鲍叔不以我为不肖，知我不遇时。吾尝三战三走，鲍叔不以我怯，知我有老母也。公子纠败，召忽死之，吾幽囚受辱，鲍叔不以我为无耻，知我不羞小节而耻功名不显于天下也。生我者父母，知我者鲍子也。”　　鲍叔既进管仲，以身下之。子孙世禄于齐，有封邑者十余世，常为名大夫。天下不多管仲之贤而多鲍叔能知人也。　　管仲　　既任政相齐，以区区之齐在海滨，通货积财，富国强兵，与俗同好恶。故其称曰：“仓廪实而知礼节，衣食足而知荣辱，上服度则六亲固。四维不张，国乃灭亡。下令如流水之原，令顺民心。”故论卑而易行。俗之所欲，因而予之；俗之所否，因而去之。　　其为政也，善因祸而为福，转败而为功。贵轻重，慎权衡。桓公实怒少姬，南袭蔡，管仲因而伐楚，责包茅不入贡于周室。桓公实北征山戎，而管仲因而令燕修召公之政。于柯之会，桓公欲背曹沫之约，管仲因而信之，诸侯由是归齐。故曰：“知与之为取，政之宝也。”　　管仲富拟于公室，有三归、反坫，齐人不以为侈。管仲卒，齐国遵其政，常强于诸侯。后百余年而有晏子焉。　　晏子　　晏平仲婴者，莱之夷维人也。事齐灵公、庄公、景公，以节俭力行重于齐。既相齐，食不重肉，妾不衣帛。其在朝，君语及之，即危言；语不及之，即危行。国有道，即顺命；无道，即衡命。以此三世显名于诸侯。　　越石父贤，在缧绁中。晏子出，遭之涂，解左骖赎之，载归。弗谢，入闺。久之，越石父请绝。晏子惧然，摄衣冠谢曰：“婴虽不仁，免子于缌何子求绝之速也？”石父曰：“不然。吾闻君子诎于不知己而信于知己者。方吾在缧绁中，彼不知我也。夫子既已感寤而赎我，是知己；知己而无礼，固不如在缧绁之中。”晏子于是延入为上客。　　晏子为齐相，出，其御之妻从门间而窥其夫。其夫为相御，拥大盖，策驷马，意气扬扬甚自得也。既而归，其妻请去。夫问其故。妻曰：“晏子长不满六尺，身相齐国，名显诸侯。今者妾观其出，志念深矣，常有以自下者。今子长八尺，乃为人仆御，然子之意自以为足，妾是以求去也。”其后夫自抑损。晏子怪而问之，御以实对。晏子荐以为大夫。　　太史公曰：吾读管氏牧民、山高、乘马、轻重、九府，及晏子春秋，详哉其言之也。既见其著书，欲观其行事，故次其传。至其书，世多有之，是以不论，论其轶事。　　管仲世所谓贤臣，然孔子小之。岂以为周道衰微，桓公既贤，而不勉之至王，乃称霸哉？语曰“将顺其美，匡救其恶，故上下能相亲也”。岂管仲之谓乎？　　方晏子伏庄公尸哭之，成礼然后去，岂所谓“见义不为无勇”者邪？至其谏说，犯君之颜，此所谓“进思尽忠，退思补过”者哉！假令晏子而在，余虽为之执鞭，所忻慕焉。"
  },
  {
    "title": "陈涉世家(节选)",
    "author": "司马迁",
    "dynasty": "两汉",
    "content": "　　陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”　　二世元年七月，发闾左適戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎？”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。　　吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。"
  },
  {
    "title": "项羽本纪赞",
    "author": "司马迁",
    "dynasty": "两汉",
    "content": "　　太史公曰：吾闻之周生曰：“舜目盖重瞳子。”又闻项羽亦重瞳子。羽岂其苗裔邪？何兴之暴也？夫秦失其政，陈涉首难，豪杰蜂起，相与并争，不可胜数。然羽非有尺寸，乘势起陇亩之中，三年，遂将五诸侯灭秦，分裂天下，而封王侯，政由羽出，号为霸王，位虽不终，近古以来，未尝有也。及羽背关怀楚，放逐义帝而自立，怨王侯叛己，难矣。自矜功伐，奋其私智，而不师古，谓霸王之业，欲以力征经营天下，五年，卒亡其国，身死东城，尚不觉寤，而不自责，过矣。乃引“天亡我，非用兵之罪也”，岂不谬哉！"
  },
  {
    "title": "货殖列传序",
    "author": "司马迁",
    "dynasty": "两汉",
    "content": "　　老子曰：“至治之极，邻国相望，鸡狗之声相闻，民各甘其食，美其服，安其俗，乐其业，至老死不相往来。”必用此为务，挽近世涂民耳目，则几无行矣。　　太史公曰：夫神农以前，吾不知已。至若《诗》、《书》所述虞、夏以来，耳目欲极声色之好，口欲穷刍豢 之味，身安逸乐而心夸矜势能之荣。使俗之渐民久矣，虽户说以眇 论，终不能化。故善者因之，其次利道 之，其次教诲之，其次整齐之，最下者与之争。　　夫山西饶材、竹、旄、玉石，山东多鱼、盐、漆、丝、声色，江南出棻、梓、姜、桂、金、锡、连、丹沙、犀、玳瑁、珠玑、齿、革，龙门、碣石 北多马、牛、羊、旃、裘、筋、角；铜、铁则千里往往山出棋置。此其大较也。皆中国人民所喜好，谣俗被服饮食奉生送死之具也。故待农而食之，虞 而出之，工而成之，商而通之。此宁有政教发征期会哉？人各任其能，竭其力，以得所欲。故物贱之征贵，贵之征贱，各劝其业，乐其事，若水之趋下，日夜无休时，不召而自来，不求而民出之。岂非道之所符，而自然之验邪？　　《周书》 曰：“农不出则乏其食，工不出则乏其事，商不出则三宝绝，虞不出则财匮少。”财匮少而山泽不辟 矣。此四者，民所衣食之原 也。原大则饶，原小则鲜。上则富国，下则富家。贫富之道，莫之夺予，而巧者有余，拙者不足。故太公望 封于营丘，地潟卤，人民寡，于是太公劝其女功，极技巧，通鱼盐，则人物归之， 繦至 而辐凑。故齐冠带衣履天下，海岱之闲敛袂而往朝焉。其后齐中衰，管子修之，设轻重九府，则桓公以霸，九合诸侯，一匡天下；而管氏亦有三归，位在陪臣，富于列国之君。是以齐富强至于威宣 也。　　故曰： “仓廪实而知礼节，衣食足而知荣辱。”礼生于有而废于无。故君子富，好行其德；小人富，以适其力。渊深而鱼生之，山深而兽往之，人富而仁义附焉。富者得势益彰，失势则客无所之，以而不乐。夷狄益甚。谚曰：“千金之子，不死于市。”此非空言也。故曰：“天下熙熙，皆为利来；天下攘攘，皆为利往。”夫千乘之王，万家之侯，百室之君，尚犹患贫，而况匹夫编户 之民乎！"
  },
  {
    "title": "信陵君窃符救赵",
    "author": "司马迁",
    "dynasty": "两汉",
    "content": "　　魏公子无忌者，魏昭王少子，而魏安釐王异母弟也。昭王薨，安釐王即位，封公子为信陵君。　　公子为人，仁而下士 ，士无贤不肖，皆谦而礼交之，不敢以其富贵骄士。士以此方数千里争往归之，致食客三千。当是时，诸侯以公子贤，多客，不敢加兵谋魏十余年。　　魏有隐士曰侯嬴，年七十，家贫，为大梁夷门监者。公子闻之，往请，欲厚遗之。不肯受，曰：“臣修身洁行数十年，终不以监门困故而受公子财。”公子于是乃置酒，大会宾客。坐定，公子从车骑，虚左，自迎夷门侯生。侯生摄敝衣冠，直上载公子上坐，不让，欲以观公子。公子执辔愈恭。侯生又谓公子曰：“臣有客在市屠中，原枉车骑过之。”公子引车入市，侯生下，见其客朱亥，俾倪，故久立与其客语，微察公子，公子颜色愈和。当是时，魏将相宗室宾客满堂，待公子举酒；市人皆观公子执辔。从骑皆窃骂侯生。侯生视公子色终不变，乃谢客就车。至家，公子引侯生坐上坐，遍赞宾客，宾客皆惊。酒酣，公子起，为寿侯生前。侯生因谓公子曰：“今日嬴之为公子亦足矣！嬴乃夷门报关者也，而公子亲枉车骑自迎嬴，于众人广坐之中，不宜有所过，今公子故过之。嬴欲就公子之名，故久立公子车骑市中，过客，以观公子，公子愈恭。市人皆以嬴为小人，而以公子为长者，能下士也。　　于是罢酒，侯生遂为上客。　　侯生谓公子曰：“臣所过屠者朱亥，此子贤者，世莫能知，故隐屠间耳。”公子往，数请之，朱亥故不复谢。公子怪之。　　魏安釐王二十年，秦昭王已破赵长平军，又进兵围邯郸。公子姊为赵惠文王弟平原君夫人，数遗魏王及公子书，请救于魏。魏王使将军晋鄙将十万众救赵。秦王使使者告魏王曰：“吾攻赵，旦暮且下，而诸侯敢救赵者，已拔赵，必移兵先击之。”魏王恐，使人止晋鄙，留军壁邺，名为救赵，实持两端以观望。平原君使者冠盖相属于魏，让魏公子曰：“胜所以自附为婚姻者，以公子之高义，为能急人之困。今邯郸旦暮降秦而魏救不至，安在公子能急人之困也！且公子纵轻胜，弃之降秦，独不怜公子姊邪？”公子患之，数请魏王，及宾客辨士说王万端。魏王畏秦。终不听公子。　　公子自度终不能得之于王，计不独生而令赵亡，乃请宾客，约车骑百余乘，欲以客往赴秦军，与赵俱死。行过夷门，见侯生，具告所以欲死秦军状。辞决而行，侯生曰：“公子勉之矣！老臣不能从。”公子行数里，心不快，曰：吾所以待侯生者备矣，天下莫不闻，今吾且死，而侯生曾无一言半辞送我，我岂有所失哉？”复引车还，问侯生。侯生笑曰：“臣故知公子之还也。”曰：“公子喜士，名闻天下。今有难，无他端，而欲赴秦军，譬若以肉投馁虎，何功之有哉？尚安事客？然公子遇臣厚，公子往而臣不送，以是知公子恨之复返也。”公子再拜，因问。侯生乃屏人间语曰：“嬴闻晋鄙之兵符常在王卧内，而如姬最幸，出入王卧内，力能窃之。嬴闻如姬父为人所杀，如姬资之三年，自王以下，欲求报其父仇，莫能得。如姬为公子泣，公子使客斩其仇头，敬进如姬。如姬之欲为公子死，无所辞，顾未有路耳。公子诚一开口请如姬，如姬必许诺，则得虎符夺晋鄙军，北救赵而西却秦，此五霸之伐也。”公子从其计，请如姬。如姬果盗兵符与公子。　　公子行，侯生曰：“将在外，主令有所不受，以便国家。公子即合符，而晋鄙不授公子兵，而复请之，事必危矣。臣客屠者朱亥可与俱，此人力士。晋鄙听，大善；不听，可使击之。于是公子泣，侯生曰：“公子畏死邪？何泣也？”公子曰：“晋鄙嚄唶宿将，往恐不听，必当杀之，是以泣耳，岂畏死哉？”于是公子请朱亥。朱亥笑曰：“臣乃市井鼓刀屠者，而公子亲数存之，所以不报谢者，以为小礼无所用。今公子有急，此乃臣效命之秋也。”遂与公子俱。公子过谢侯生。侯生曰：“臣宜从，老不能，请数公子行日，以至晋鄙军之日北乡自刭，以送公子。”公子遂行。　　至邺，矫魏王令代晋鄙。晋鄙合符，疑之，举手视公子曰：“今吾拥十万之众，屯于境上，国之重任。今单车来代之，何如哉？”欲无听。朱亥袖四十斤铁椎椎杀晋鄙。公子遂将晋鄙军。勒兵，下令军中曰：“父子俱在军中，父归。兄弟俱在军中，兄归。独子无兄弟，归养。”得选兵八万人，进兵击秦军。秦军解去，遂救邯郸，存赵。赵王及平原君自迎公子于界，平原君负栏矢为公子先引。赵王再拜曰：“自古贤人，未有及公子者也！”当此之时，平原君不敢自比于人。　　公子与侯生决，至军，侯生果北乡自刭。　　魏王怒公子之盗其兵符，矫杀晋鄙，公子亦自知也。已却秦存赵，使将将其军归魏，而公子独与客留赵。"
  },
  {
    "title": "伯夷列传",
    "author": "司马迁",
    "dynasty": "两汉",
    "content": "　　夫学者载籍极博。尤考信于六艺。《诗》、《书》虽缺，然虞、夏之文可知也。尧将逊位，让于虞舜，舜、禹之间，岳牧咸荐，乃试之于位，典职数十年，功用既兴，然后授政。示天下重器，王者大统，传天下若斯之难也。而说者曰：“尧让天下于许由，许由不受，耻之逃隐。及夏之时，有卞随、务光者。”此何以称焉？太史公曰：余登箕山，其上盖有许由冢云。孔子序列古之仁圣贤人，如吴太伯、伯夷之伦详矣。余以所闻，由、光义至高，其文辞不少概见，何哉？孔子曰：“伯夷、叔齐，不念旧恶，怨是用希。”“求仁得仁，又何怨乎？”余悲伯夷之意，睹轶诗可异焉。其传曰：伯夷、叔齐，孤竹君之二子也。父欲立叔齐。及父卒，叔齐让伯夷。伯夷曰：“父命也。”遂逃去。叔齐亦不肯立而逃之。国人立其中子。于是伯夷、叔齐闻西伯昌善养老，“盍往归焉！”及至，西伯卒，武王载木主，号为文王，东伐纣。伯夷、叔齐叩马而谏曰：“父死不葬，爰及干戈，可谓孝乎？以臣弑君，可谓仁乎？”左右欲兵之。太公曰：“此义人也。”扶而去之。武王已平殷乱，天下宗周，而伯夷、叔齐耻之，义不食周粟，隐于首阳山，采薇而食之。及饿且死，作歌，其辞曰：“登彼西山兮，采其薇矣。以暴易暴兮，不知其非矣。神农、虞、夏忽焉没兮，我安适归矣？于嗟徂兮，命之衰矣。”遂饿死于首阳山。由此观之，怨邪非邪？ 或曰：“天道无亲，常与善人。”若伯夷、叔齐，可谓善人者非邪？积仁洁行，如此而饿死。且七十子之徒，仲尼独荐颜渊为好学。然回也屡空，糟糠不厌，而卒蚤夭。天之报施善人，其何如哉？盗跖日杀不辜，肝人之肉，暴戾恣睢，聚党数千人，横行天下，竟以寿终，是遵何德哉？此其尤大彰明较著者也。若至近世，操行不轨，专犯忌讳，而终身逸乐，富厚累世不绝。或择地而蹈之，时然后出言，行不由径，非公正不发愤，而遇祸灾者，不可胜数也。余甚惑焉，倘所谓天道，是邪非邪？　　子曰：“道不同，不相为谋。”亦各从其志也。故曰：“富贵如可求，虽执鞭之士，吾亦为之。如不可求，从吾所好。”“岁寒，然后知松柏之后凋。”举世混浊，清士乃见。岂以其重若彼，其轻若此哉？“君子疾没世而名不称焉。”贾子曰：“贪夫徇财，烈士徇名，夸者死权，众庶冯生。”同明相照，同类相求。“云从龙，风从虎，圣人作而万物睹。”伯夷、叔齐虽贤，得夫子而名益彰；颜渊虽笃学，附骥尾而行益显。岩穴之士，趋舍有时，若此类名湮灭而不称，悲夫。闾巷之人，欲砥行立名者，非附青云之士，恶能施于后世哉！"
  },
  {
    "title": "太史公自序",
    "author": "司马迁",
    "dynasty": "两汉",
    "content": "　　昔在颛顼，命南正重以司天，北正黎以司地。唐虞之际，绍重黎之后，使复典之，至于夏商，故重黎氏世序天地。其在周，程伯休甫其后也。当周宣王时，失其守而为司马氏。司马氏世典周史。惠襄之间，司马氏去周适晋。晋中军随会奔秦，而司马氏入少梁。　　自司马氏去周适晋，分散，或在卫，或在赵，或在秦。其在卫者，相中山。在赵者，以传剑论显，蒯聩其后也。在秦者名错，与张仪争论，于是惠王使错将伐蜀，遂拔，因而守之。错孙靳，事武安君白起。而少梁更名曰夏阳。靳与武安君坑赵长平军，还而与之俱赐死杜邮，葬于华池。靳孙昌，昌为秦主铁官，当始皇之时。蒯聩玄孙昂为武信君将而徇朝歌。诸侯之相王，王卬于殷。汉之伐楚，卬归汉，以其地为河内郡。昌生无泽，无泽为汉巿长。无泽生喜，喜为五大夫，卒，皆葬高门。喜生谈，谈为太史公。　　太史公学天官于唐都，受易于杨何，习道论于黄子。太史公仕于建元、元封之间，愍学者之不达其意而师悖，乃论六家之要指曰：　　易大传：“天下一致而百虑，同归而殊涂。”夫阴阳、儒、墨、名、法、道德，此务为治者也，直所从言之异路，有省不省耳。尝窃观阴阳之术，大祥而众忌讳，使人拘而多所畏；然其序四时之大顺，不可失也。儒者博而寡要，劳而少功，是以其事难尽从；然其序君臣父子之礼，列夫妇长幼之别，不可易也。墨者俭而难遵，是以其事不可遍循；然其彊本节用，不可废也。法家严而少恩；然其正君臣上下之分，不可改矣。名家使人俭而善失真；然其正名实，不可不察也。道家使人精神专一，动合无形，赡足万物。其为术也，因阴阳之大顺，采儒墨之善，撮名法之要，与时迁移，应物变化，立俗施事，无所不宜，指约而易操，事少而功多。儒者则不然。以为人主天下之仪表也，主倡而臣和，主先而臣随。如此则主劳而臣逸。至于大道之要，去健羡绌聪明，释此而任术。夫神大用则竭，形大劳则敝。形神骚动，欲与天地长久，非所闻也。　　夫阴阳四时、八位、十二度、二十四节各有教令，顺之者昌，逆之者不死则亡，未必然也，故曰“使人拘而多畏”。夫春生夏长，秋收冬藏，此天道之大经也，弗顺则无以为天下纲纪，故曰“四时之大顺，不可失也”。　　夫儒者以六艺为法。六艺经传以千万数，累世不能通其学，当年不能究其礼，故曰“博而寡要，劳而少功”。若夫列君臣父子之礼，序夫妇长幼之别，虽百家弗能易也。　　墨者亦尚尧舜道，言其德行曰：“堂高三尺，土阶三等，茅茨不翦，采椽不刮。食土簋，啜土刑，粝粱之食，藜藿之羹。夏日葛衣，冬日鹿裘。”其送死，桐棺三寸，举音不尽其哀。教丧礼，必以此为万民之率。使天下法若此，则尊卑无别也。夫世异时移，事业不必同，故曰“俭而难遵”。要曰彊本节用，则人给家足之道也。此墨子之所长，虽百家弗能废也。　　法家不别亲疏，不殊贵贱，一断于法，则亲亲尊尊之恩绝矣。可以行一时之计，而不可长用也，故曰“严而少恩”。若尊主卑臣，明分职不得相逾越，虽百家弗能改也。　　名家苛察缴绕，使人不得反其意，专决于名而失人情，故曰“使人俭而善失真”。若夫控名责实，参伍不失，此不可不察也。　　道家无为，又曰无不为，其实易行，其辞难知。其术以虚无为本，以因循为用。无成势，无常形，故能究万物之情。不为物先，不为物后，故能为万物主。有法无法，因时为业；有度无度，因物与合。故曰“圣人不朽，时变是守。虚者道之常也，因者君之纲”也。群臣并至，使各自明也。其实中其声者谓之端，实不中其声者谓之窾。窾言不听，奸乃不生，贤不肖自分，白黑乃形。在所欲用耳，何事不成。乃合大道，混混冥冥。光耀天下，复反无名。凡人所生者神也，所托者形也。神大用则竭，形大劳则敝，形神离则死。死者不可复生，离者不可复反，故圣人重之。由是观之，神者生之本也，形者生之具也。不先定其神形，而曰“我有以治天下”，何由哉？　　太史公既掌天官，不治民。有子曰迁。　　迁生龙门，耕牧河山之阳。年十岁则诵古文。二十而南游江、淮，上会稽，探禹穴，闚九疑，浮于沅、湘；北涉汶、泗，讲业齐、鲁之都，观孔子之遗风，乡射邹、峄；戹困鄱、薛、彭城，过梁、楚以归。于是迁仕为郎中，奉使西征巴、蜀以南，南略邛、笮、昆明，还报命。　　是岁天子始建汉家之封，而太史公留滞周南，不得与从事，故发愤且卒。而子迁适使反，见父于河洛之间。太史公执迁手而泣曰：“余先周室之太史也。自上世尝显功名于虞夏，典天官事。后世中衰，绝于予乎？汝复为太史，则续吾祖矣。今天子接千岁之统，封泰山，而余不得从行，是命也夫，命也夫！余死，汝必为太史；为太史，无忘吾所欲论著矣。且夫孝始于事亲，中于事君，终于立身。扬名于后世，以显父母，此孝之大者。夫天下称诵周公，言其能论歌文武之德，宣周邵之风，达太王王季之思虑，爰及公刘，以尊后稷也。幽厉之后，王道缺，礼乐衰，孔子脩旧起废，论诗书，作春秋，则学者至今则之。自获麟以来四百有余岁，而诸侯相兼，史记放绝。今汉兴，海内一统，明主贤君忠臣死义之士，余为太史而弗论载，废天下之史文，余甚惧焉，汝其念哉！”迁俯首流涕曰：“小子不敏，请悉论先人所次旧闻，弗敢阙。”　　卒三岁而迁为太史令，䌷史记石室金匮之书。五年而当太初元年，十一月甲子朔旦冬至，天历始改，建于明堂，诸神受纪。　　太史公曰：“先人有言：‘自周公卒五百岁而有孔子。孔子卒后至于今五百岁，有能绍明世、正《易传》，继《春秋》、本《诗》、《书》、《礼》、《乐》之际？’”意在斯乎！意在斯乎！小子何敢让焉！　　上大夫壶遂曰：“昔孔子何为而作《春秋》哉”？太史公曰：“余闻董生曰：‘周道衰废，孔子为鲁司寇，诸侯害之，大夫雍之。孔子知言之不用，道之不行也，是非二百四十二年之中，以为天下仪表，贬天子，退诸侯，讨大夫，以达王事而已矣。’子曰：‘我欲载之空言，不如见之于行事之深切著明也。’夫《春秋》，上明三王之道，下辨人事之纪，别嫌疑，明是非，定犹豫，善善恶恶，贤贤贱不肖，存亡国，继绝世，补弊起废，王道之大者也。《易》著天地、阴阳、四时、五行，故长于变；《礼》经纪人伦，故长于行；《书》记先王之事，故长于政；《诗》记山川、溪谷、禽兽、草木、牝牡、雌雄，故长于风；《乐》乐所以立，故长于和；《春秋》辨是非，故长于治人。是故《礼》以节人，《乐》以发和，《书》以道事，《诗》以达意，《易》以道化，《春秋》以道义。拨乱世反之正，莫近于《春秋》。《春秋》文成数万，其指数千。万物之散聚皆在《春秋》。《春秋》之中，弑君三十六，亡国五十二，诸侯奔走不得保其社稷者不可胜数。察其所以，皆失其本已。故《易》曰‘失之毫厘，差之千里。’故曰‘臣弑君，子弑父，非一旦一夕之故也，其渐久矣’。故有国者不可以不知《春秋》，前有谗而弗见，后有贼而不知。为人臣者不可以不知《春秋》，守经事而不知其宜，遭变事而不知其权。为人君父而不通于《春秋》之义者，必蒙首恶之名。为人臣子而不通于《春秋》之义者，必陷篡弑之诛，死罪之名。其实皆以为善，为之不知其义，被之空言而不敢辞。夫不通礼义之旨，至于君不君，臣不臣，父不父，子不子。夫君不君则犯，臣不臣则诛，父不父则无道，子不子则不孝。此四行者，天下之大过也。以天下之大过予之，则受而弗敢辞。故《春秋》者，礼义之大宗也。夫礼禁未然之前，法施已然之后；法之所为用者易见，而礼之所为禁者难知。”　　壶遂曰：“孔子之时，上无明君，下不得任用，故作《春秋》，垂空文以断礼义，当一王之法。今夫子上遇明天子，下得守职，万事既具，咸各序其宜，夫子所论，欲以何明？”　　太史公曰：“唯唯，否否，不然。余闻之先人曰：‘伏羲至纯厚，作《易》八卦。尧舜之盛，《尚书》载之，礼乐作焉。汤武之隆，诗人歌之。《春秋》采善贬恶，推三代之德，褒周室，非独刺讥而已也。’汉兴以来，至明天子，获符瑞，建封禅，改正朔，易服色，受命于穆清，泽流罔极，海外殊俗，重译款塞，请来献见者不可胜道。臣下百官力诵圣德，犹不能宣尽其意。且士贤能而不用，有国者之耻；主上明圣而德不布闻，有司之过也。且余尝掌其官，废明圣盛德不载，灭功臣世家贤大夫之业不述，堕先人所言，罪莫大焉。余所谓述故事，整齐其世传，非所谓作也，而君比之于《春秋》，谬矣。”　　于是论次其文。七年而太史公遭李陵之祸，幽于缧绁。乃喟然而叹曰：“是余之罪也夫。是余之罪也夫！身毁不用矣！”退而深惟曰：“夫《诗》、《书》隐约者，欲遂其志之思也。昔西伯拘羑里，演《周易》；孔子厄陈、蔡，作《春秋》；屈原放逐，著《离骚》；左丘失明，厥有《国语》；孙子膑脚，而论兵法；不韦迁蜀，世传《吕览》；韩非囚秦，《说难》、《孤愤》；《诗》三百篇，大抵贤圣发愤之所为作也。此人皆意有所郁结，不得通其道也，故述往事，思来者。”于是卒述陶唐以来，至于麟止，自黄帝始。"
  },
  {
    "title": "滑稽列传",
    "author": "司马迁",
    "dynasty": "两汉",
    "content": "　　孔子曰：“六艺于治一也。《礼》以节人，《乐》以发和，《书》以道事，《诗》以达意，《易》以神化，《春秋》以义。”太史公曰：“天道恢恢，岂不大哉！谈言微中，亦可以解纷。　　淳于髡者，齐之赘婿也。长不满七尺，滑稽多辩，数使诸侯，未尝屈辱。齐威王之时喜隐，好为淫乐长夜之饮，沉湎不治，委政卿大夫。百官荒乱，诸侯并侵，国且危亡，在于旦暮，左右莫敢谏。淳于髡说之以隐曰：“国中有大鸟，止王之庭，三年不蜚又不鸣，王知此鸟何也？”王曰：“此鸟不飞则已，一飞冲天；不鸣则已，一鸣惊人。”于是乃朝诸县令长七十二人，赏一人，诛一人，奋兵而出。诸侯振惊，皆还齐侵地。威行三十六年。语在《田完世家》中。　　威王八年，楚人发兵加齐。齐王使淳于髡之赵请救兵，赍金百斤，车马十驷。淳于髡仰天大笑，冠缨索绝。王曰：“先生少之乎？”髡曰：“何敢！”王曰：“笑岂有说乎？”髡曰：“今者臣从东方来，见道旁有禳田者，操一豚蹄，酒一盂，祝曰：‘瓯窭满篝，污邪满车，五谷蕃熟，穰穰满家。’臣见其所持者狭而所欲者奢，故笑之。”于是齐威王乃益赍黄金千溢，白璧十双，车马百驷。髡辞而行，至赵。赵王与之精兵十万，革车千乘。楚闻之，夜引兵而去。　　威王大悦，置酒后宫，召髡赐之酒。问曰：“先生能饮几何而醉？”对曰：“臣饮一斗亦醉，一石亦醉。”威王曰：“先生饮一斗而醉，恶能饮一石哉！其说可得闻乎？”髡曰：“赐酒大王之前，执法在傍，御史在后，髡恐惧俯伏而饮，不过一斗径醉矣。若亲有严客，髡帣韝鞠跽，侍酒于前，时赐馀沥，奉觞上寿，数起，饮不过二斗径醉矣。若朋友交游，久不相见，卒然相覩，欢然道故，私情相语，饮可五六斗径醉矣。若乃州闾之会，男女杂坐，行酒稽留，六博投壶，相引为曹，握手无罚，目眙不禁，前有堕珥，后有遗簪，髡窃乐此，饮可八斗而醉二三。日暮酒阑，合尊促坐，男女同席，履舄交错，杯盘狼藉，堂上烛灭，主人留髡而送客。罗襦襟解，微闻芗泽，当此之时，髡心最欢，能饮一石。故曰酒极则乱，乐极则悲，万事尽然。”言不可极，极之而衰，以讽谏焉。齐王曰：“善。”乃罢长夜之饮，以髡为诸侯主客。宗室置酒，髡尝在侧。"
  },
  {
    "title": "游侠列传序",
    "author": "司马迁",
    "dynasty": "两汉",
    "content": "　　韩子曰：“儒以文乱法，而侠以武犯禁。”二者皆讥，而学士多称于世云。至如以术取宰相、卿、大夫，辅翼其世主，功名俱著于《春秋》，固无可言者。及若季次、原宪，闾巷人也，读书怀独行君子之德，义不苟合当世，当世亦笑之。故季次、原宪，终身空室蓬户，褐衣疏食不厌。死而已四百余年，而弟子志之不倦。今游侠，其行虽不轨于正义，然其言必信，其行必果，已诺必诚，不爱其躯，赴士之厄困，既已存亡死生矣，而不矜其能。羞伐其德。盖亦有足多者焉。　　且缓急，人之所时有也。太史公曰：昔者虞舜窘于井廪，伊尹负于鼎俎，傅说匿于傅险，吕尚困于棘津，夷吾桎梏，百里饭牛，仲尼畏匡，菜色陈、蔡。此皆学士所谓有道仁人也，犹然遭此灾，况以中材而涉乱世之末流乎?其遇害何可胜道哉!鄙人有言曰：“何知仁义，已享其利者为有德。”故伯夷丑周，饿死首阳山，而文、武不以其故贬王；跖跻暴戾，其徒诵义无穷。由此观之，“窃钩者诛，窃国者侯；侯之门，仁义存。”非虚言也。今拘学或抱咫尺之义，久孤于世，岂若卑论侪俗，与世浮沉而取荣名哉!而布衣之徒，设取予然诺，千里诵义，为死不顾世。此亦有所长，非苟而已也。故士穷窘而得委命，此岂非人之所谓贤豪间者邪?诚使乡曲之侠，予季次、原宪比权量力，效功于当世，不同日而论矣。要以功见言信，侠客之义，又曷可少哉!　　古布衣之侠，靡得而闻已。近世延陵、孟尝、春申、平原、信陵之徒，皆因王者亲属，藉于有土卿相之富厚，招天下贤者，显名诸侯，不可谓不贤者矣。比如顺风而呼，声非加疾，其势激也。至如闾巷之侠，修行砥名，声施于天下，莫不称贤，是为难耳!然儒、墨皆排摈不载。自秦以前，匹夫之侠，湮灭不见，余甚恨之。以余所闻，汉兴，有朱家、田仲、王公、剧孟、郭解之徒，虽时扞当世之文罔，然其私义，廉洁退让，有足称者。名不虚立，士不虚附。至如朋党宗强比周，设财役贫，豪暴侵凌孤弱，恣欲自快，游侠亦丑之。余悲世俗不察其意，而猥以朱家、郭解等，令与豪暴之徒同类而共笑之也。"
  },
  {
    "title": "魏公子列传",
    "author": "司马迁",
    "dynasty": "两汉",
    "content": "　　魏公子无忌者，魏昭王少子而魏安釐王异母弟也。昭王薨，安釐王即位，封公子为信陵君。是时范睢亡魏相秦，以怨魏齐故，秦兵围大梁，破魏华阳下军，走芒卯。魏王及公子患之。公子为人仁而下士，士无贤不肖皆谦而礼交之，不敢以其富贵骄士。士以此方数千里争往归之，致食客三千人。当是时，诸侯以公子贤，多客，不敢加兵谋魏十馀年。　　公子与魏王博，而北境传举烽，言“赵寇至，且入界”。魏王释博，欲召大臣谋。公子止王曰：“赵王田猎耳，非为寇也。”复博如故。王恐，心不在博。居顷，复从北方来传言曰：“赵王猎耳，非为寇也。”魏王大惊，曰：“公子何以知之？”公子曰：“臣之客有能深得赵王阴事者，赵王所为，客辄以报臣，臣以此知之。”是后魏王畏公子之贤能，不敢任公子以国政。魏有隐士曰侯嬴，年七十，家贫，为大梁夷门监者。公子闻之，往请，欲厚遗之。不肯受，曰：“臣脩身洁行数十年，终不以监门困故而受公子财。”公子于是乃置酒大会宾客。坐定，公子从车骑，虚左，自迎夷门侯生。侯生摄敝衣冠，直上载公子上坐，不让，欲以观公子。公子执辔愈恭。侯生又谓公子曰：“臣有客在市屠中，愿枉车骑过之。”公子引车入巿，侯生下见其客朱亥，俾倪，故久立与其客语，微察公子。公子颜色愈和。当是时，魏将相宗室宾客满堂，待公子举酒。巿人皆观公子执辔。从骑皆窃骂侯生。侯生视公子色终不变，乃谢客就车。至家，公子引侯生坐上坐，遍赞宾客，宾客皆惊。酒酣，公子起，为寿侯生前。　　侯生因谓公子曰：“今日嬴之为公子亦足矣。嬴乃夷门抱关者也，而公子亲枉车骑，自迎嬴于众人广坐之中，不宜有所过，今公子故过之。然嬴欲就公子之名，故久立公子车骑巿中，过客以观公子，公子愈恭。巿人皆以嬴为小人，而以公子为长者能下士也。”于是罢酒，侯生遂为上客。侯生谓公子曰：“臣所过屠者朱亥，此子贤者，世莫能知，故隐屠间耳。”公子往数请之，朱亥故不复谢，公子怪之。　　魏安釐王二十年，秦昭王已破赵长平军，又进兵围邯郸。公子姊为赵惠文王弟平原君夫人，数遗魏王及公子书，请救于魏。魏王使将军晋鄙将十万众救赵。秦王使使者告魏王曰：“吾攻赵旦暮且下，而诸侯敢救者，已拔赵，必移兵先击之。”魏王恐，使人止晋鄙，留军壁邺，名为救赵，实持两端以观望。平原君使者冠盖相属于魏，让魏公子曰：“胜所以自附为婚姻者，以公子之高义，为能急人之困。今邯郸旦暮降秦而魏救不至，安在公子能急人之困也！且公子纵轻胜，弃之降秦，独不怜公子姊邪？”公子患之，数请魏王，及宾客辩士说王万端。魏王畏秦，终不听公子。公子自度终不能得之于王，计不独生而令赵亡，乃请宾客，约车骑百馀乘，欲以客往赴秦军，与赵俱死。　　行过夷门，见侯生，具告所以欲死秦军状。辞决而行，侯生曰：“公子勉之矣，老臣不能从。”公子行数里，心不快，曰：“吾所以待侯生者备矣，天下莫不闻，今吾且死而侯生曾无一言半辞送我，我岂有所失哉？”复引车还，问侯生。侯生笑曰：“臣固知公子之还也。”曰：“公子喜士，名闻天下。今有难，无他端而欲赴秦军，譬若以肉投馁虎，何功之有哉？尚安事客？然公子遇臣厚，公子往而臣不送，以是知公子恨之复返也。”公子再拜，因问。侯生乃屏人间语，曰：“嬴闻晋鄙之兵符常在王卧内，而如姬最幸，出入王卧内，力能窃之。嬴闻如姬父为人所杀，如姬资之三年，自王以下欲求报其父仇，莫能得。如姬为公子泣，公子使客斩其仇头，敬进如姬。如姬之欲为公子死，无所辞，顾未有路耳。公子诚一开口请如姬，如姬必许诺，则得虎符夺晋鄙军，北救赵而西却秦，此五霸之伐也。”公子从其计，请如姬。如姬果盗晋鄙兵符与公子。公子行，侯生曰：“将在外，主令有所不受，以便国家。公子即合符，而晋鄙不授公子兵而复请之，事必危矣。臣客屠者朱亥可与俱，此人力士。晋鄙听，大善；不听，可使击之。”于是公子泣。侯生曰：“公子畏死邪？何泣也？”公子曰：“晋鄙嚄唶宿将，往恐不听，必当杀之，是以泣耳，岂畏死哉？”于是公子请朱亥。朱亥笑曰：“臣乃市井鼓刀屠者，而公子亲数存之，所以不报谢者，以为小礼无所用。今公子有急，此乃臣效命之秋也。”遂与公子俱。公子过谢侯生。侯生曰：“臣宜从，老不能。请数公子行日，以至晋鄙军之日，北乡自刭，以送公子。”公子遂行。　　至邺，矫魏王令代晋鄙。晋鄙合符，疑之，举手视公子曰：“今吾拥十万之众，屯于境上，国之重任，今单车来代之，何如哉？”欲无听。朱亥袖四十斤铁椎，椎杀晋鄙，公子遂将晋鄙军。勒兵下令军中曰：“父子俱在军中，父归；兄弟俱在军中，兄归；独子无兄弟，归养。”得选兵八万人，进兵击秦军。秦军解去，遂救邯郸，存赵。赵王及平原君自迎公子于界，平原君负韊矢为公子先引。赵王再拜曰：“自古贤人未有及公子者也。”当此之时，平原君不敢自比于人。公子与侯生决，至军，侯生果北乡自刭。　　魏王怒公子之盗其兵符，矫杀晋鄙，公子亦自知也。已却秦存赵，使将将其军归魏，而公子独与客留赵。赵孝成王德公子之矫夺晋鄙兵而存赵，乃与平原君计，以五城封公子。公子闻之，意骄矜而有自功之色。客有说公子曰：“物有不可忘，或有不可不忘。夫人有德于公子，公子不可忘也；公子有德于人，愿公子忘之也。且矫魏王令，夺晋鄙兵以救赵，于赵则有功矣，于魏则未为忠臣也。公子乃自骄而功之，窃为公子不取也。”于是公子立自责，似若无所容者。赵王埽除自迎，执主人之礼，引公子就西阶。公子侧行辞让，从东阶上。自言罪过，以负于魏，无功于赵。赵王侍酒至暮，口不忍献五城，以公子退让也。公子竟留赵。赵王以鄗为公子汤沐邑，魏亦复以信陵奉公子。公子留赵。公子闻赵有处士毛公藏于博徒，薛公藏于卖浆家，公子欲见两人，两人自匿不肯见公子。公子闻所在，乃间步往从此两人游，甚欢。平原君闻之，谓其夫人曰：“始吾闻夫人弟公子天下无双，今吾闻之，乃妄从博徒卖浆者游，公子妄人耳。”夫人以告公子。公子乃谢夫人去，曰：“始吾闻平原君贤，故负魏王而救赵，以称平原君。平原君之游，徒豪举耳，不求士也。无忌自在大梁时，常闻此两人贤，至赵，恐不得见。以无忌从之游，尚恐其不我欲也，今平原君乃以为羞，其不足从游。”乃装为去。夫人具以语平原君。平原君乃免冠谢，固留公子。平原君门下闻之，半去平原君归公子，天下士复往归公子，公子倾平原君客。公子留赵十年不归。秦闻公子在赵，日夜出兵东伐魏。魏王患之，使使往请公子。公子恐其怒之，乃诫门下：“有敢为魏王使通者，死。”宾客皆背魏之赵，莫敢劝公子归。毛公、薛公两人往见公子曰：“公子所以重于赵，名闻诸侯者，徒以有魏也。今秦攻魏，魏急而公子不恤，使秦破大梁而夷先王之宗庙，公子当何面目立天下乎？”语未及卒，公子立变色，告车趣驾归救魏。魏王见公子，相与泣，而以上将军印授公子，公子遂将。魏安釐王三十年，公子使使遍告诸侯。诸侯闻公子将，各遣将将兵救魏。公子率五国之兵破秦军于河外，走蒙骜。遂乘胜逐秦军至函谷关，抑秦兵，秦兵不敢出。当是时，公子威振天下，诸侯之客进兵法，公子皆名之，故世俗称魏公子兵法。秦王患之，乃行金万斤于魏，求晋鄙客，令毁公子于魏王曰：“公子亡在外十年矣，今为魏将，诸侯将皆属，诸侯徒闻魏公子，不闻魏王。公子亦欲因此时定南面而王，诸侯畏公子之威，方欲共立之。”秦数使反间，伪贺公子得立为魏王未也。魏王日闻其毁，不能不信，后果使人代公子将。公子自知再以毁废，乃谢病不朝，与宾客为长夜饮，饮醇酒，多近妇女。日夜为乐饮者四岁，竟病酒而卒。其岁，魏安釐王亦薨。秦闻公子死，使蒙骜攻魏，拔二十城，初置东郡。其后秦稍蚕食魏，十八岁而虏魏王，屠大梁。　　高祖始微少时，数闻公子贤。及即天子位，每过大梁，常祠公子。高祖十二年，从击黥布还，为公子置守冢五家，世世岁以四时奉祠公子。　　太史公曰：吾过大梁之墟，求问其所谓夷门。夷门者，城之东门也。天下诸公子亦有喜士者矣，然信陵君之接岩穴隐者，不耻下交，有以也。名冠诸侯，不虚耳。高祖每过之而令民奉祠不绝也。"
  },
  {
    "title": "酷吏列传序",
    "author": "司马迁",
    "dynasty": "两汉",
    "content": "　　孔子曰：“导之以政，齐之以刑，民免而无耻。导之以德，齐之以礼，有耻且格。”老氏称：“上德不德，是以有德；下德不失德，是以无德。”“法令滋章，盗贼多有。”太史公曰：信哉是言也！法令者治之具，而非制治清浊之源也。昔天下之网尝密矣然奸伪萌起，其极也，上下相遁，至于不振。当是之时，吏治若救火扬沸，非武健严酷，恶能胜其任而愉快乎！言道德者，溺其职矣。故曰“听讼，吾犹人也，必也使无讼乎。”“下士闻道大笑之”。非虚言也。汉兴，破觚而为圜，斫雕而为朴，网漏于吞舟之鱼，而吏治烝烝，不至于奸，黎民艾安。由是观之，在彼不在此。"
  },
  {
    "title": "五帝本纪赞",
    "author": "司马迁",
    "dynasty": "两汉",
    "content": "　　太史公曰：学者多称五帝，尚矣。然《尚书》独载尧以来，而百家言黄帝，其文不雅驯，荐绅先生难言之。孔子所传《宰予问五帝德》及《帝系姓》，儒者或不传。余尝西至空桐，北过涿鹿，东渐於海，南浮江淮矣，至长老皆各往往称黄帝、尧、舜之处，风教固殊焉。总之，不离古文者近是。予观《春秋》《国语》，其发明《五帝德》《帝系姓》章矣，顾弟弗深考，其所表见皆不虚。书缺有间矣，其轶乃时时见於他说。非好学深思，心知其意，固难为浅见寡闻道也。余并论次，择其言尤雅者，故著为本纪书首。"
  },
  {
    "title": "李将军列传",
    "author": "司马迁",
    "dynasty": "两汉",
    "content": "　　李将军广者，陇西成纪人也。其先曰李信，秦时为将，逐得燕太子丹者也。故槐里，徙成纪。广家世世受射。孝文帝十四年，匈奴大入萧关，广以良家子从军击胡，用善骑射，杀首虏多，为汉中郎。广从弟李蔡亦为郎，皆为武骑常侍，秩八百石。尝从行，有所冲陷折关及格猛兽，而文帝曰：“惜乎，子不遇时！如令子当高帝时，万户侯岂足道哉！”　　及孝景初立，广为陇西都尉，徙为骑郎将。吴楚军时，广为骁骑都尉，从太尉亚夫击吴楚军，取旗，显功名昌邑下。以梁王授广将军印，还，赏不行。徙为上谷太守，匈奴日以合战。典属国公孙昆邪为上泣曰：“李广才气，天下无双，自负其能，数与虏敌战，恐亡之。”于是乃徙为上郡太守。后广转为边郡太守，徙上郡。尝为陇西、北地、雁门、代郡、云中太守，皆以力战为名。　　匈奴大入上郡，天子使中贵人从广勒习兵击匈奴。中贵人将骑数十纵，见匈奴三人，与战。三人还射，伤中贵人，杀其骑且尽。中贵人走广。广曰：“是必射雕者也。”广乃遂从百骑往驰三人。三人亡马步行，行数十里。广令其骑张左右翼，而广身自射彼三人者，杀其二人，生得一人，果匈奴射雕者也。已缚之上马，望匈奴有数千骑，见广，以为诱骑，皆惊，上山陈。广之百骑皆大恐，欲驰还走。广曰：“吾去大军数十里，今如此以百骑走，匈奴追射我立尽。今我留，匈奴必以我为大军之诱，必不敢击我。”广令诸骑曰：“前！”前未到匈奴陈二里所，止，令曰：“皆下马解鞍！”其骑曰：“虏多且近，即有急，奈何？”广曰：“彼虏以我为走，今皆解鞍以示不走，用坚其意。”于是胡骑遂不敢击。有白马将出护其兵，李广上马与十余骑奔射杀胡白马将，而复还至其骑中，解鞍，令士皆纵马卧。是时会暮，胡兵终怪之，不敢击。夜半时，胡兵亦以为汉有伏军于旁欲夜取之，胡皆引兵而去。平旦，李广乃归其大军。大军不知广所之，故弗从。　　居久之，孝景崩，武帝立，左右以为广名将也，于是广以上郡太守为未央卫尉，而程不识亦为长乐卫尉，程不识故与李广俱以边太守将军屯。及出击胡，而广行无部伍行阵，就善水草屯，舍止，人人自便，不击刀斗以自卫，莫府省约文书籍事，然亦远斥侯，未尝遇害。程不识正部曲行伍营陈，击刁斗，士吏治军簿至明，军不得休息，然亦未尝遇害。不识曰：“李广军极简易，然虏卒犯之，无以禁也；而其士卒亦佚乐，咸乐为之死。我军虽烦扰，然虏亦不得犯我。”是时汉边郡李广、程不识皆为名将，然匈奴畏李广之略，士卒亦多乐从李广而苦程不识。程不识孝景时以数直谏为太中大夫。为人廉，谨于文法。　　后，汉以马邑城诱单于，使大军伏马邑旁谷，而广为骁骑将军，领属护军将军。是时，单于觉之，去，汉军皆无功。其后四岁，广以卫尉为将军，出雁门击匈奴。匈奴兵多，破败广军，生得广。单于素闻广贤，令曰：“得李广必生致之。”胡骑得广，广时伤病，置广两马间，络而盛卧广。行十余里，广详死，睨其旁有一胡儿骑善马，广暂腾而上胡儿马，因推堕儿，取其弓，鞭马南驰数十里，复得其余军，因引而入塞。匈奴捕者骑数百追之，广行取胡儿弓，射杀追骑，以故得脱。于是至汉，汉下广吏。吏当广所失亡多，为虏所生得，当斩，赎为庶人。　　顷之，家居数岁。广家与故颍阴侯孙屏野居蓝田南山中射猎。尝夜从一骑出，从人田间饮。还至霸陵亭，霸陵尉醉，呵止广。广骑曰：“故李将军。”尉曰：“今将军尚不得夜行，何乃故也！”止广宿亭下。居无何，匈奴入杀辽西太守，败韩将军，后韩将军徙右北平。于是天子乃召拜广为右北平太守。广即请霸陵尉与俱，至军而斩之。广居右北平，匈奴闻之，号曰“汉之飞将军”，避之数岁，不敢入右北平。　　广出猎，见草中石，以为虎而射之，中石没镞，视之石也。因复更射之，终不能复入石矣。广所居郡闻有虎，尝自射之。及居右北平射虎，虎腾伤广，广亦竟射杀之。广廉，得赏赐辄分其麾下，饮食与士共之。终广之身，为二千石四十余年，家无余财，终不言家产事。广为人长，猿臂，其善射亦天性也，虽其子孙他人学者，莫能及广。广讷口少言，与人居则画地为军阵，射阔狭以饮。专以射为戏，竟死。广之将兵，乏绝之处，见水，士卒不尽饮，广不近水，士卒不尽食，广不尝食。宽缓不苛，士以此爱乐为用。其射，见敌急，非在数十步之内，度不中不发，发即应弦而倒。用此，其将兵数困辱，其射猛兽亦为所伤云。　　居顷之，石建卒，于是上召广代建为郎中令。元朔六年，广复为后将军，从大将军军出定襄，击匈奴。诸将多中首虏率，以功为侯者，而广军无功。后三岁，广以郎中令将四千骑出右北平，博望侯张骞将万骑与广俱，异道。行可数百里，匈奴左贤王将四万骑围广，广军士皆恐，广乃使其子敢往驰之。敢独与数十骑驰，直贯胡骑，出其左右而还，告广曰：“胡虏易与耳。”军士乃安。广为圜陈外向，胡急击之，矢下如雨。汉兵死者过半，汉矢且尽。广乃令士持满毋发，而广身自以大黄射其裨将，杀数人，胡虏益解。会日暮，吏士皆无人色，而广意气自如，益治军。军中自是服其勇也。明日，复力战，而博望侯军亦至，匈奴军乃解去。汉军罢，弗能追。是时广军几没，罢归。汉法，博望侯留迟后期，当死，赎为庶人。广军功自如，无赏。　　初，广之从弟李蔡与广俱事孝文帝。景帝时，蔡积功劳至二千石。孝武帝时，至代相。以元朔五年为轻车将军，从大将军击右贤王，有功中率，封为乐安侯。元狩二年中，代公孙弘为丞相。蔡为人在下中，名声出广下甚远，然广不得爵邑，官不过九卿，而蔡为列侯，位至三公。诸广之军吏及士卒或取封侯。广尝与望气王朔燕语，曰：“自汉击匈奴而广未尝不在其中，而诸部校尉以下，才能不及中人，然以击胡军功取侯者数十人，而广不为后人，然无尺寸之功以得封邑者，何也？岂吾相不当侯邪？且固命也？”朔曰：“将军自念，岂尝有所恨乎？”广曰：“吾尝为陇西守，羌尝反，吾诱而降，降者八百余人，吾诈而同日杀之。至今大恨独此耳。”朔曰：“祸莫大于杀已降，此乃将军所以不得侯者也。”　　后二岁，大将军、骠骑将军大出击匈奴，广数自请行，天子以为老，弗许；良久乃许之，以为前将军。是岁，元狩四年也。　　广既从大将军青击匈奴，既出塞，青捕虏知单于所居，乃自以精兵走之，而令广并于右将军军，出东道。东道少回远，而大军行水草少，其势不屯行。广自请曰：“臣部为前将军，今大将军乃徙令臣出东道，且臣结发而与匈奴战，今乃一得当单于，臣愿居前，先死单于。”大将军青亦阴受上诫，以为李广老，数奇，毋令当单于，恐不得所欲。而是时公孙敖新失侯，为中将军从大将军，大将军亦欲使敖与俱当单于，故徙前将军广。广时知之，固自辞于大将军。大将军不听，令长史封书与广之莫府，曰：“急诣部，如书。”广不谢大将军而起行，意甚愠怒而就部，引兵与右将军食其合军出东道。军亡导，或失道，后大将军。大将军与单于接战，单于遁走，弗能得而还。南绝幕，遇前将军、右将军。广已见大将军，还入军。大将军使长史持糒醪遗广，因问广、食其失道状，青欲上书报天子军曲折。广未对，大将军使长史急责广之幕府对簿。广曰：“诸校尉无罪，乃我自失道。吾今自上簿。”　　至莫府，广谓其麾下曰：“广结发与匈奴大小七十余战，今幸从大将军出接单于兵，而大将军又徙广部行回远，而又迷失道，岂非天哉！且广年六十余矣，终不能复对刀笔之吏。”遂引刀自刭。广军士大夫一军皆哭。百姓闻之，知与不知，无老壮皆为垂涕。而右将军独下吏，当死，赎为庶人。　　广子三人，曰当户、椒、敢，为郎。天子与韩嫣戏，嫣少不逊，当户击嫣，嫣走。于是天子以为勇。当户早死，拜椒为代郡太守，皆先广死。当户有遗腹子名陵。广死军时，敢从骠骑将军。广死明年，李蔡以丞相坐侵孝景园壖地，当下吏治，蔡亦自杀，不对狱，国除。李敢以校尉从骠骑将军击胡左贤王，力战，夺左贤王鼓旗，斩首多，赐爵关内侯，食邑二百户，代广为郎中令。顷之，怨大将军青之恨其父，乃击伤大将军，大将军匿讳之。居无何，敢从上雍，至甘泉宫猎。骠骑将军去病与青有亲，射杀敢。去病时方贵幸，上讳云鹿触杀之。居岁余，去病死。而敢有女为太子中人，爱幸，敢男禹有宠于太子，然好利，李氏陵迟衰微矣。　　李陵既壮，选为建章监，监诸骑。善射，爱士卒。天子以为李氏世将，而使将八百骑。尝深入匈奴二千余里，过居延视地形，无所见虏而还。拜为骑都尉，将丹阳楚人五千人，教射酒泉、张掖以屯卫胡。　　数岁，天汉二年秋，贰师将军李广利将三万骑击匈奴右贤王于祁连天山，而使陵将其射士步兵五千人出居延北可千余里，欲以分匈奴兵，毋令专走贰师也。陵既至期还，而单于以兵八万围击陵军。陵军五千人，兵矢既尽，士死者过半，而所杀伤匈奴亦万余人。且引且战，连斗八日，还未到居延百余里，匈奴遮狭绝道，陵食乏而救兵不到，虏急击招降陵。陵曰：“无面目报陛下。”遂降匈奴。其兵尽没，余亡散得归汉者四百余人。　　单于既得陵，素闻其家声，及战又壮，乃以其女妻陵而贵之。汉闻，族陵母妻子。自是之后，李氏名败，而陇西之士居门下者皆用为耻焉。　　太史公曰：“《传》曰：‘其身正，不令而行；其身不正，虽令不从。’其李将军之谓也？余睹李将军悛悛如鄙人，口不能道辞。及死之日，天下知与不知，皆为尽哀。彼其忠实心诚信于士大夫也！谚曰：‘桃李不言，下自成蹊。’此言虽小，可以谕大也。”"
  },
  {
    "title": "悲士不遇赋",
    "author": "司马迁",
    "dynasty": "两汉",
    "content": "　　悲夫！士生之不辰，愧顾影而独存。恒克己而复礼，惧志行而无闻。谅才韪而世戾，将逮死而长勤。虽有形而不彰，徒有能而不陈。何穷达之易惑，信美恶之难分。时悠悠而荡荡，将遂屈而不伸。　　使公于公者，彼我同兮；私于私者，自相悲兮。天道微哉，吁嗟阔兮；人理显然，相倾夺兮。好生恶死，才之鄙也；好贵夷贱，哲之乱也。炤炤洞达，胸中豁也；昏昏罔觉，内生毒也。　　我之心矣，哲已能忖；我之言矣，哲已能选。没世无闻，古人唯耻；朝闻夕死，孰云其否！逆顺还周，乍没乍起。理不可据，智不可恃。无造福先，无触祸始。委之自然，终归一矣！"
  },
  {
    "title": "史记·孙子吴起列传",
    "author": "司马迁",
    "dynasty": "两汉",
    "content": "　　孙子武者，齐人也。以兵法见于吴王阖庐。阖庐曰：“子之十三篇，吾尽观之矣，可以小试勒兵乎？”对曰：“可。”阖庐曰：“可试以妇人乎？”曰：“可。”于是许之，出宫中美女，得百八十人。孙子分为二队，以王之宠姬二人各为队长，皆令持戟。令之曰：“汝知而心与左右手背乎？”妇人曰：“知之。”孙子曰：“前，则视心；左，视左手；右，视右手；后，即视背。”妇人曰：“诺。”约束既布，乃设鈇钺，即三令五申之。于是鼓之右，妇人大笑。孙子曰：“约束不明，申令不熟，将之罪也。”复三令五申而鼓之左，妇人复大笑。孙子曰：“约束不明，申令不熟，将之罪也；既已明而不如法者，吏士之罪也。”乃欲斩左右队长。吴王从台上观，见且斩爱姬，大骇。趣使使下令曰：“寡人已知将军能用兵矣。寡人非此二姬，食不甘味，愿勿斩也。”孙子曰：“臣既已受命为将，将在军，君命有所不受。”遂斩队长二人以徇。用其次为队长，于是复鼓之。妇人左右前后跪起皆中规矩绳墨，无敢出声。于是孙子使使报王曰：“兵既整齐，王可试下观之，唯王所欲用之，虽赴水火犹可也。”吴王曰：“将军罢休就舍，寡人不愿下观。”孙子曰：“王徒好其言，不能用其实。”于是阖庐知孙子能用兵，卒以为将。西破强楚，入郢，北威齐晋，显名诸侯，孙子与有力焉。　　孙武既死，后百余岁有孙膑。膑生阿、鄄之间，膑亦孙武之后世子孙也。孙膑尝与庞涓俱学兵法。庞涓既事魏，得为惠王将军，而自以为能不及孙膑，乃阴使召孙膑。膑至，庞涓恐其贤于己，疾之，则以法刑断其两足而黥之，欲隐勿见。　　齐使者如梁，孙膑以刑徒阴见，说齐使。齐使以为奇，窃载与之齐。齐将田忌善而客待之。忌数与齐诸公子驰逐重射。孙子见其马足不甚相远，马有上、中、下、辈。于是孙子谓田忌曰：“君弟重射，臣能令君胜。”田忌信然之，与王及诸公子逐射千金。及临质，孙子曰：“今以君之下驷与彼上驷，取君上驷与彼中驷，取君中驷与彼下驷。”既驰三辈毕，而田忌一不胜而再胜，卒得王千金。于是忌进孙子于威王。威王问兵法，遂以为师。　　其后魏伐赵，赵急，请救于齐。齐威王欲将孙膑，膑辞谢曰：“刑余之人不可。”于是乃以田忌为将，而孙子为师，居辎车中，坐为计谋。田忌欲引兵之赵，孙子曰：“夫解杂乱纷纠者不控卷，救鬬者不搏撠，批亢捣虚，形格势禁，则自为解耳。今梁赵相攻，轻兵锐卒必竭于外，老弱罢于内。君不若引兵疾走大梁，据其街路，冲其方虚，彼必释赵而自救。是我一举解赵之围而收獘于魏也。”田忌从之，魏果去邯郸，与齐战于桂陵，大破梁军。　　后十三岁，魏与赵攻韩，韩告急于齐。齐使田忌将而往，直走大梁。魏将庞涓闻之，去韩而归，齐军既已过而西矣。孙子谓田忌曰：“彼三晋之兵素悍勇而轻齐，齐号为怯，善战者因其势而利导之。兵法，百里而趣利者蹶上将，五十里而趣利者军半至。使齐军入魏地为十万灶，明日为五万灶，又明日为三万灶。”庞涓行三日，大喜，曰：“我固知齐军怯，入吾地三日，士卒亡者过半矣。”乃弃其步军，与其轻锐倍日并行逐之。孙子度其行，暮当至马陵。马陵道陕，而旁多阻隘，可伏兵，乃斫大树白而书之曰“庞涓死于此树之下”。于是令齐军善射者万弩，夹道而伏，期曰“暮见火举而俱发”。庞涓果夜至斫木下，见白书，乃钻火烛之。读其书未毕，齐军万弩俱发，魏军大乱相失。庞涓自知智穷兵败，乃自刭，曰：“遂成竖子之名！”齐因乘胜尽破其军，虏魏太子申以归。孙膑以此名显天下，世传其兵法。　　吴起者，卫人也，好用兵。尝学于曾子，事鲁君。齐人攻鲁，鲁欲将吴起，吴起取齐女为妻，而鲁疑之。吴起于是欲就名，遂杀其妻，以明不与齐也。鲁卒以为将。将而攻齐，大破之。鲁人或恶吴起曰：“起之为人，猜忍人也。其少时，家累千金，游仕不遂，遂破其家，乡党笑之，吴起杀其谤己者三十余人，而东出卫郭门。与其母诀，啮臂而盟曰：“起不为卿相，不复入卫。”遂事曾子。居顷之，其母死，起终不归。曾子薄之，而与起绝。起乃之鲁，学兵法以事鲁君。鲁君疑之，起杀妻以求将。夫鲁小国，而有战胜之名，则诸侯图鲁矣。且鲁卫兄弟之国也，而君用起，则是弃卫。”鲁君疑之，谢吴起。　　吴起于是闻魏文侯贤，欲事之。文侯问李克曰：“吴起何如人哉？”李克曰：“起贪而好色，然用兵司马穰苴不能过也。”于是魏文侯以为将，击秦，拔五城。　　起之为将，与士卒最下者同衣食。卧不设席，行不骑乘，亲裹赢粮，与士卒分劳苦。卒有病疽者，起为吮之。卒母闻而哭之。人曰：“子卒也，而将军自吮其疽，何哭为？”母曰：“非然也。往年吴公吮其父，其父战不旋踵，遂死于敌。吴公今又吮其子，妾不知其死所矣。是以哭之。”　　文侯以吴起善用兵，廉平，尽能得士心，乃以为西河守，以拒秦、韩。　　魏文侯既卒，起事其子武侯。武侯浮西河而下，中流，顾而谓吴起曰：“美哉乎山河之固，此魏国之宝也！”起对曰：“在德不在险。昔三苗氏左洞庭，右彭蠡，德义不修，禹灭之。夏桀之居，左河济，右泰华，伊阙在其南，羊肠在其北，修政不仁，汤放之。殷纣之国，左孟门，右太行，常山在其北，大河经其南，修政不德，武王杀之。由此观之，在德不在险。若君不修德，舟中之人尽为敌国也。”武侯曰：“善。”　　（即封）吴起为西河守，甚有声名。魏置相，相田文。吴起不悦，谓田文曰：“请与子论功，可乎？”田文曰：“可。”起曰：“将三军，使士卒乐死，敌国不敢谋，子孰与起？”文曰：“不如子。”起曰：“治百官，亲万民，实府库，子孰与起？”文曰：“不如子。”起曰：“守西河而秦兵不敢东乡，韩赵宾从，子孰与起？”文曰：“不如子。”起曰：“此三者，子皆出吾下，而位加吾上，何也？”文曰：“主少国疑，大臣未附，百姓不信，方是之时，属之于子乎？属之于我乎？”起默然良久，曰：“属之子矣。”文曰：“此乃吾所以居子之上也。”吴起乃自知弗如田文。　　田文既死，公叔为相，尚魏公主，而害吴起。公叔之仆曰：“起易去也。”公叔曰：“奈何？”其仆曰：“吴起为人节廉而自喜名也。君因先与武侯言曰：“夫吴起贤人也，而侯之国小，又与强秦壤界，臣窃恐起之无留心也。”武侯即曰：“奈何？”君因谓武侯曰：“试延以公主，起有留心则必受之。无留心则必辞矣。以此卜之。”君因召吴起而与归，即令公主怒而轻君。吴起见公主之贱君也，则必辞。”于是吴起见公主之贱魏相，果 辞魏武侯。武侯疑之而弗信也。吴起惧得罪，遂去，即之楚。　　楚悼王素闻起贤，至则相楚。明法审令，捐不急之官，废公族疏远者，以抚养战斗之士。要在强兵，破驰说之言从横者。于是南平百越；北并陈蔡，却三晋；西伐秦。诸侯患楚之强。故楚之贵戚尽欲害吴起。及悼王死，宗室大臣作乱而攻吴起，吴起走之王尸而伏之。击起之徒因射刺吴起，并中悼王。悼王既葬，太子立，乃使令尹尽诛射吴起而并中王尸者。坐射起而夷宗死者七十余家。　　太史公曰：世俗所称师旅，皆道孙子十三篇，吴起兵法，世多有，故弗论，论其行事所施设者。语曰：“能行之者未必能言，能言之者未必能行。”孙子筹策庞涓明矣，然不能蚤救患于被刑。吴起说武侯以形势不如德，然行之于楚，以刻暴少恩亡其躯。悲夫！"
  },
  {
    "title": "外戚世家序",
    "author": "司马迁",
    "dynasty": "两汉",
    "content": "　　自古受命帝王及继体守文之君，非独内德茂也，盖亦有外戚之助焉。夏之兴也以涂山，而桀之放也以末喜。殷之兴也以有娀，纣之杀也嬖妲己。周之兴也以姜原及大任，而幽王之禽也淫于褒姒。故《易》基《乾》《坤》，《诗》始《关雎》，《书》美釐降，《春秋》讥不亲迎。夫妇之际，人道之大伦也。礼之用，唯婚姻为兢兢。夫乐调而四时和，阴阳之变，万物之统也。可不慎与？人能弘道，无如命何。甚哉，妃匹之爱，君不能得之于臣，父不能得之于子，况卑不乎！即欢合矣，或不能成子姓；能成子姓矣，或不能要终：岂非命也哉？孔子罕称命，盖难言之也。非通幽明，恶能识乎性命哉？"
  },
  {
    "title": "垓下之围",
    "author": "司马迁",
    "dynasty": "两汉",
    "content": "　　项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世，时不利兮骓不逝。骓不逝兮可奈何，虞兮虞兮奈若何！”歌数阕，美人和之。项王泣数行下，左右皆泣，莫能仰视。　　于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰：“左。”左，乃陷大泽中，以故汉追及之。项王乃复引兵而东，至东城，乃有二十八骑。汉骑追者数千人。项王自度不得脱，谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。”乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。于是项王大呼驰下，汉军皆披靡，遂斩汉一将。是时，赤泉侯为骑将，追项王，项王嗔目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言！”　　于是项王乃欲东渡乌江。乌江亭长舣船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎？”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”乃令骑皆下马步行，持短兵接战。独籍所杀汉军数百人。项王身亦被十余创，顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。"
  },
  {
    "title": "项羽本纪(节选)",
    "author": "司马迁",
    "dynasty": "两汉",
    "content": "　　少怀壮志　　项籍者，下相人也，字羽。初起时，年二十四。其季父项梁，梁父即楚将项燕，为秦将王翦所戮者也。项氏世世为楚将，封于项，故姓项氏。　　项籍少时，学书不成，去；学剑，又不成。项梁怒之。籍曰：“书足以记名姓而已；剑，一人敌，不足学；学万人敌！”于是项梁乃教籍兵法。籍大喜，略知其意，又不肯竟学。　　秦始皇帝游会稽，渡浙江。梁与籍俱观。籍曰：“彼可取而代也！”梁掩其口，曰：“毋妄言，族矣！”梁以此奇籍。籍长八尺余，力能扛鼎，才气过人，虽吴中子弟，皆已惮籍矣。　　秦二世元年七月，陈涉等起大泽中。其九月，会稽守通谓梁曰：“江西皆反，此亦天亡秦之时也。吾闻先即制人，后则为人所制。吾欲发兵，使公及桓楚将。”是时桓楚亡在泽中。梁曰：“桓楚亡人，莫知其处，独籍知之耳。”梁乃出，诫籍持剑居外待。梁复入，与守坐，曰：“请召籍，使受命召桓楚。”守曰：“诺。”梁召籍入。须臾，梁眴籍曰：“可行矣！”于是籍遂拔剑斩守头。项梁持守头，佩其印绶。门下大惊，扰乱，籍所击杀数十百人。梁乃召故所知豪吏，谕以所为起大事，遂举吴中兵。使人收下县，得精兵八千人。于是梁为会稽守，籍为裨将，徇下县。　　　　叱咤风云　　楚、汉久相持未决，丁壮苦军旅，老弱罢转漕。项王谓汉王曰：“天下匈匈数岁者，徒以吾两人耳，愿与汉王挑战，决雌雄，毋徒苦天下之民父子为也。”汉王笑谢曰：“吾宁斗智，不能斗力。”项王令壮士出挑战。汉有善骑射者楼烦，楚挑战三合，楼烦辄杀之。项王大怒，乃自被甲持戟挑战。楼烦欲射之，项王嗔目叱之，楼烦目不敢视，手不敢发，遂走还入壁，不敢复出。汉王使人间问之，乃项王也。汉王大惊。于是项王乃即汉王相与临广武间而语。汉王数之，项王怒，欲一战。汉王不听。项王伏弩射中汉王。汉王伤，走入成皋。　　　　项王闻淮阴侯已举河北，破齐、赵，且欲击楚，乃使龙且往击之。淮阴侯与战，骑将灌婴击之，大破楚军，杀龙且。韩信因自立为齐王。项王闻龙且军破，则恐，使盱台人武涉往说淮侯。淮阴侯弗听。是时，彭越复反，下梁地，绝楚粮。项王乃谓海春侯大司马曹咎等曰：“谨守成皋，则汉欲挑战，慎勿与战，毋令得东而已。我十五日必诛彭越，定梁地，复从将军。”乃东，行击陈留、外黄。　　外黄不下。数日，已降，项王怒，悉令男子年十五已上诣城东，欲坑之。外黄令舍人儿年十三，往说项王曰：“彭越强劫外黄，外黄恐，故且降，待大王。大王至，又皆坑之，百姓岂有归心？从此以东，梁地十余城皆恐，莫肯下矣。”项王然其言，乃赦外黄当坑者。东至睢阳，闻之皆争下项王。　　汉果数挑楚军战，楚军不出。使人辱之，五六日，大司马怒，渡兵汜水。士卒半渡，汉击之，大破楚军，尽得楚国货赂。大司马咎，长史翳，塞王欣皆自刭汜水上。大司马咎者，故蕲狱掾，长史欣亦故栎阳狱吏，两人尝有德于项梁，是以项王信任之。当是时，项王在睢阳，闻海春侯军败，则引兵还。汉军方围钟离昧于荥阳东，项王至，汉军畏楚，尽走险阻。　　　　垓下悲歌　　项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世，时不利兮骓不逝。骓不逝兮可奈何，虞兮虞兮奈若何！”歌数阕，美人和之。项王泣数行下，左右皆泣，莫能仰视。　　于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。　　项王渡淮，骑能属者百余人耳。项王至阴陵，迷失道，问一田父，田父绐曰：“左。”左，乃陷大泽中，以故汉追及之。　　项王乃复引兵而东，至东城，乃有二十八骑。汉骑追者数千人。项王自度不得脱，谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。”　　乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。　　于是项王大呼驰下，汉军皆披靡，遂斩汉一将。是时，赤泉侯为骑将，追项王，项王嗔目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言！”　　于是项王乃欲东渡乌江。乌江亭长舣船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎！”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”　　乃令骑皆下马步行，持短兵接战。独籍所杀汉军数百人。项王身亦被十余创，顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。"
  },
  {
    "title": "秦楚之际月表",
    "author": "司马迁",
    "dynasty": "两汉",
    "content": "　　太史公读秦楚之际，曰：初作难，发于陈涉；虐戾灭秦自项氏；拨乱诛暴，平定海内，卒践帝祚，成于汉家。五年之间，号令三嬗，自生民以来，未始有受命若斯之亟也！　　昔虞、夏之兴，积善累功数十年，德洽百姓，摄行政事，考之于天，然后在位。汤、武之王，乃由契、后稷，修仁行义十余世，不期而会孟津八百诸侯，犹以为未可，其后乃放弑。秦起襄公，章于文、缪，献、孝之后，稍以蚕食六国，百有余载，至始皇乃能并冠带之伦。以德若彼，用力如此，盖一统若斯之难也！　　秦既称帝，患兵革不休，以有诸侯也，于是无尺土之封，堕坏名城，销锋镝，锄豪杰，维万世之安。然王迹之兴，起于闾巷，合从讨伐，轶于三代。乡秦之禁，适足以资贤者为驱除难耳，故奋发其所为天下雄，安在无土不王？此乃传之所谓大圣乎？岂非天哉？岂非天哉？非大圣孰能当此受命而帝者乎？"
  },
  {
    "title": "高祖功臣侯者年表",
    "author": "司马迁",
    "dynasty": "两汉",
    "content": "　　太史公曰：古者人臣功有五品，以德立宗庙、定社稷曰勋，以言曰劳，用力曰功，明其等曰伐，积日曰阅。封爵之誓曰：“使河如带，泰山若厉，国以永宁，爰及苗裔。”始未尝不欲固其根本，而枝叶稍陵夷衰微也。　　余读高祖侯功臣，察其首封，所以失之者，曰：异哉所闻！《书》曰“协和万国”，迁于夏、商，或数千岁。盖周封八百，幽、厉之后，见于《春秋》。《尚书》有唐虞之侯伯，历三代千有余载，自全以蕃卫天子，岂非笃于仁义、奉上法哉？汉兴，功臣受封者百有余人。天下初定，故大城名都散亡，户口可得而数者十二三，是以大侯不过万家，小者五六百户。后数世，民咸归乡里，户益息，萧、曹、绛、灌之属或至四万，小侯自倍，富厚如之。子孙骄溢，忘其先，淫嬖。至太初，百年之间，见侯五，余皆坐法陨命亡国，丰耗矣。罔亦少密焉，然皆身无兢兢于当世之禁云。　　居今之世，志古之道，所以自镜也，未必尽同。帝王者各殊礼而异务，要以成功为统纪，岂可绲乎？观所以得尊宠及所以废辱，亦当世得失之林也，何必旧闻？于是谨其终始，表见其文，颇有所不尽本末，著其明，疑者阙之。后有君子，欲推而列之，得以览焉。"
  },
  {
    "title": "毛遂自荐",
    "author": "司马迁",
    "dynasty": "两汉",
    "content": "　　秦之围邯郸，赵使平原君求救，合从于楚，约与食客门下有勇力文武备具者二十人偕。平原君曰：“使文能取胜，则善矣。文不能取胜，则歃血于华屋之下，必得定从而还。士不外索，取于食客门下足矣。”得十九人，余无可取者，无以满二十人。门下有毛遂者，前，自赞于平原君曰：“遂闻君将合从于楚，约与食客门下二十人偕，不外索。今少一人，愿君即以遂备员而行矣。”平原君曰：“先生处胜之门下几年于此矣？”毛遂曰：“三年于此矣。”平原君曰：“夫贤士之处世也，譬若锥之处囊中，其末立见。今先生处胜之门下三年于此矣，左右未有所称诵，胜未有所闻，是先生无所有也。先生不能，先生留。”毛遂曰：“臣乃今日请处囊中耳。使遂蚤得处囊中，乃颖脱而出，非特其末见而已。”平原君竟与毛遂偕。十九人相与目笑之而未废也。 毛遂比至楚，与十九人论议，十九人皆服。平原君与楚合从，言其利害，日出而言之，日中不决。十九人谓毛遂曰：“先生上。”毛遂按剑历阶而上，谓平原君曰：“从之利害，两言而决耳。今日出而言从，日中不决，何也？”楚王谓平原君曰：“客何为者也？”平原君曰：“是胜之舍人也。”楚王叱曰：“胡不下！吾乃与而君言，汝何为者也！”毛遂按剑而前曰：“王之所以叱遂者，以楚国之众也。今十步之内，王不得恃楚国之众也，王之命悬于遂手。吾君在前，叱者何也？且遂闻汤以七十里之地王天下，文王以百里之壤而臣诸侯，岂其士卒众多哉，诚能据其势而奋其威。今楚地方五千里，持戟百万，此霸王之资也。以楚之强，天下弗能当。白起，小竖子耳，率数万之众，兴师以与楚战，一战而举鄢郢，再战而烧夷陵，三战而辱王之先人。此百世之怨而赵之所羞，而王弗知恶焉。合从者为楚，非为赵也。吾君在前，叱者何也？”楚王曰：“唯唯，诚若先生之言，谨奉社稷而以从。”毛遂曰：“从定乎？”楚王曰：“定矣。”毛遂谓楚王之左右曰：“取鸡狗马之血来。”毛遂奉铜盘而跪进之楚王曰：“王当歃血而定从，次者吾君，次者遂。”遂定从于殿上。毛遂左手持盘血而右手招十九人曰：“公相与歃此血于堂下。公等录录，所谓因人成事者也。”　　平原君已定从而归，归至于赵，曰：“胜不敢复相士。胜相士多者千人，寡者百数，自以为不失天下之士，今乃于毛先生而失之也。毛先生一至楚，而使赵重于九鼎大吕。毛先生以三寸之舌，强于百万之师。胜不敢复相士。”遂以为上客。"
  },
  {
    "title": "陈涉起义",
    "author": "司马迁",
    "dynasty": "两汉",
    "content": "　　陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎，燕雀安知鸿鹄之志哉！”　　二世元年七月，发闾左适戍渔阳九百人，屯大泽乡。陈胜、吴广皆次当行，为屯长。会天大雨，道不通，度已失期。失期，法皆斩。陈胜、吴广乃谋曰：“今亡亦死，举大计亦死，等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏、项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎？”陈胜、吴广喜，念鬼，曰：“此教我先威众耳。”乃丹书帛曰：“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王！”卒皆夜惊恐。旦日，卒中往往语，皆指目陈胜。"
  },
  {
    "title": "孙膑",
    "author": "司马迁",
    "dynasty": "两汉",
    "content": "　　孙武既死，后百余岁有孙膑。膑生阿、鄄之间，膑亦孙武之后世子孙也。孙膑尝与庞涓俱学兵法。庞涓既事魏，得为惠王将军，而自以为能不及孙膑。乃阴使召孙膑。膑至，庞涓恐其贤于己，疾之，则以法刑断其两足而黥之，欲隐勿见。齐使者如梁，孙膑以刑徒阴见，说齐使。齐使以为奇，窃载与之齐。齐将田忌善而客待之。　　忌数与齐诸公子驰逐重射。孙子见其马足不甚相远，马有上、中、下辈，于是孙子谓田忌日：“君弟重射，臣能令君胜。”田忌信然之，与王及诸公子逐射千金。及临质，孙子曰：“今以君之下驷与彼上驷，取君上驷与彼中驷，取君中驷与彼下驷。”既驰三辈毕，而田忌一不胜而再胜，卒得王千金。于是忌进孙子于威王。威王问兵法，遂以为师。　　其后魏伐赵，赵急，请救于齐。齐威王欲将孙膑，膑谢曰：“刑馀之人不可。”于是乃以田忌为将，而孙子为师，居辎车中，坐为计谋。田忌欲引兵之赵，孙子曰：“夫解杂乱纷纠者不控卷，救斗者不搏撠。批亢捣虚，形格势禁，则自为解耳。今梁赵相攻，轻兵锐卒必竭于外，老弱罢于内。君不若引兵疾走大梁，据其街路，冲其方虚，彼必释赵而自救，是我一举解赵之围而收獘于魏也。”田忌从之，魏果去邯郸，与齐战于桂陵，大破梁军。　　后十三岁，魏与赵攻韩，韩告急于齐。齐使田忌将而往，直走大梁。魏将庞涓闻之，去韩而归，齐军既已过而西矣。孙子谓田忌日：“彼三晋之兵素悍勇而轻齐，齐号为怯；善战者因其势而利导之。兵法，百里而趣利者蹶上将，五十里而趣利者军半至。使齐军入魏地为十万灶，明日为五万灶，又明日为三万灶。”庞涓行三日，大喜，曰：“我固知齐军怯，入吾地三日，士卒亡者过半矣。”乃弃其步军，与其轻锐倍日兼行逐之。孙子度其行，暮当至马陵。马陵道狭，而旁多阻隘，可伏兵。乃斫大树白而书之曰：“庞涓死于此树之下。”于是令齐军善射者万弩，夹道而伏，期曰：“暮见火举而俱发。”庞涓果夜至斫木下，见白书，乃钻火烛之。读其书未毕，齐军万弩俱发，魏军大乱相失。庞涓自知智穷兵败，乃自刭，曰：“遂成竖子之名！”齐因乘胜尽破其军，虏魏太子申以归。孙膑以此名显天下，世传其兵法。"
  },
  {
    "title": "韩信破赵之战",
    "author": "司马迁",
    "dynasty": "两汉",
    "content": "　　信与张耳以兵数万，欲东下井陉击赵。赵王、成安君陈馀闻汉且袭之也，聚兵井陉口，号称二十万。广武君李左车说成安君曰：“闻汉将韩信涉西河，虏魏王，禽夏说，新喋血阏与，今乃辅以张耳，议欲下赵，此乘胜而去国远斗其锋不可当。臣闻千里馈粮，士有饥色，樵苏后爨，师不宿饱。今井陉之道，车不得方轨，骑不得成列，行数百里，其势粮食必在其后。愿足下假臣奇兵三万人，从间道绝其辎重；足下深沟高垒，坚营勿与战。彼前不得斗，退不得还，吾奇兵绝其后，使野无所掠，不至十日，而两将之头可致於戏下。愿君留意臣之计。否，必为二子所禽矣。”成安君，儒者也，常称义兵不用诈谋奇计，曰：“吾闻兵法十则围之，倍则战。今韩信兵号数万，其实不过数千。能千里而袭我，亦已罢极。今如此避而不击，后有大者，何以加之！则诸侯谓吾怯，而轻来伐我。”不听广武君策，广武君策不用。　　韩信使人间视，知其不用，还报，则大喜，乃敢引兵遂下。未至井陉口三十里，止舍。夜半传发，选轻骑二千人，人持一赤帜，从间道萆山而望赵军，诫曰： “赵见我走，必空壁逐我，若疾入赵壁，拔赵帜，立汉赤帜。”令其裨将传飧，曰：“今日破赵会食！”诸将皆莫信，详应曰：“诺。”谓军吏曰：“赵已先据便地为壁，且彼未见吾大将旗鼓，未肯击前行，恐吾至阻险而还。”信乃使万人先行，出，背水陈。赵军望见而大笑。平旦，信建大将之旗鼓，鼓行出井陉口，赵开壁击之，大战良久。於是信、张耳详弃鼓旗，走水上军。水上军开入之，复疾战。赵果空壁争汉鼓旗，逐韩信、张耳。韩信、张耳已入水上军，军皆殊死战，不可败。信所出奇兵二千骑，共候赵空壁逐利，则驰入赵壁，皆拔赵旗，立汉赤帜二千。赵军已不胜，不能得信等，欲还归壁，壁皆汉赤帜，而大惊，以为汉皆已得赵王将矣，兵遂乱，遁走，赵将虽斩之，不能禁也。於是汉兵夹击，大破虏赵军，斩成安君泜水上，禽赵王歇。　　信乃令军中毋杀广武君，有能生得者购千金。於是有缚广武君而致戏下者，信乃解其缚，东乡坐，西乡对，师事之。　　诸将效首虏，休，毕贺，因问信曰：“兵法右倍山陵，前左水泽，今者将军令臣等反背水陈，曰破赵会食，臣等不服。然竟以胜，此何术也？”信曰：“此在兵法，顾诸君不察耳。兵法不曰‘陷之死地而后生，置之亡地而后存’？且信非得素拊循士大夫也，此所谓‘驱市人而战之’，其势非置之死地，使人人自为战；今予之生地，皆走，宁尚可得而用之乎！”诸将皆服曰：“善。非臣所及也。”　　於是信问广武君曰：“仆欲北攻燕，东伐齐，何若而有功？”广武君辞谢曰： “臣闻败军之将，不可以言勇，亡国之大夫，不可以图存。今臣败亡之虏，何足以权大事乎！”信曰：“仆闻之，百里奚居虞而虞亡，在秦而秦霸，非愚於虞而智於秦也，用与不用，听与不听也。诚令成安君听足下计，若信者亦已为禽矣。以不用足下，故信得侍耳。”因固问曰：“仆委心归计，愿足下勿辞。”广武君曰：“臣闻智者千虑，必有一失；愚者千虑，必有一得。故曰‘狂夫之言，圣人择焉’。顾恐臣计未必足用，愿效愚忠。夫成安君有百战百胜之计，一旦而失之，军败鄗下，身死泜上。今将军涉西河，虏魏王，禽夏说阏与，一举而下井陉，不终朝破赵二十万众，诛成安君。名闻海内，威震天下，农夫莫不辍耕释耒，褕衣甘食，倾耳以待命者。若此，将军之所长也。然而众劳卒罢，其实难用。今将军欲举倦弊之兵，顿之燕坚城之下，欲战恐久力不能拔，情见势屈，旷日粮竭，而弱燕不服，齐必距境以自强也。燕齐相持而不下，则刘项之权未有所分也。若此者，将军所短也。臣愚，窃以为亦过矣。故善用兵者不以短击长，而以长击短。”韩信曰：“然则何由？”广武君对曰：“方今为将军计，莫如案甲休兵，镇赵抚其孤，百里之内，牛酒日至，以飨士大夫醳兵，北首燕路，而后遣辩士奉咫尺之书，暴其所长於燕，燕必不敢不听从。燕已从，使喧言者东告齐，齐必从风而服，虽有智者，亦不知为齐计矣。如是，则天下事皆可图也。兵固有先声而后实者，此之谓也。”韩信曰：“善。”从其策，发使使燕，燕从风而靡。乃遣使报汉，因请立张耳为赵王，以镇抚其国。汉王许之，乃立张耳为赵王。"
  },
  {
    "title": "管鲍之交",
    "author": "司马迁",
    "dynasty": "两汉",
    "content": "　　管仲夷吾者，颍上人也。少时常与鲍叔牙游，鲍叔知其贤。管仲贫困，常欺鲍叔，鲍叔终善遇之，不以为言。已而鲍叔事齐公子小白，管仲事公子纠。及小白立为桓公，公子纠死，管仲囚焉。鲍叔遂进管仲。管仲既用，任政于齐。齐桓公以霸，九合诸侯，一匡天下，管仲之谋也。　　管仲曰：“吾始困时，尝与鲍叔贾，分财利多自与，鲍叔不以我为贪，知我贫也。吾尝为鲍叔谋事而更穷困，鲍叔不以我为愚，知时有利不利也。吾尝三仕三见逐于君，鲍叔不以我为不肖，知我不遭时也。吾尝三战三走，鲍叔不以我为怯，知我有老母也。公子纠败，召忽死之，吾幽囚受辱，鲍叔不以我为无耻，知我不羞小节，而耻功名不显于天下也。生我者父母，知我者鲍子也。”鲍叔既进管仲，以身下之。子孙世禄于齐，有封邑者十余世，常为名大夫。天下不多管仲之贤而多鲍叔能知人也。　　管仲既任政相齐，以区区之齐在海滨，通货积财，富国强兵，与俗同好恶。故其称曰：“仓廪实而知礼节，衣食足而知荣辱，上服度则六亲固。四维不张，国乃灭亡。下令如流水之原，令顺民心。”故论卑而易行。俗之所欲，因而与之；俗之所否，因而去之。　　其为政也，善因祸而为福，转败而为功。贵轻重，慎权衡。桓公实怒少姬，南袭蔡，管仲因而伐楚，责包茅不入贡于周室。桓公实北征山戎，而管仲因而令燕修召公之政。于柯之会，桓公欲背曹沫之约，管仲因而信之，诸侯由是归齐。故曰：“知与之为取，政之宝也。”　　管仲富拟于公室，有三归、反坫，齐人不以为侈。管仲卒，齐国遵其政，常强于诸侯。后百余年而有晏子焉。"
  },
  {
    "title": "淮阴侯列传",
    "author": "司马迁",
    "dynasty": "两汉",
    "content": "　　淮阴侯韩信者，淮阴人也。始为布衣时，贫无行，不得推择为吏，又不能治生商贾（经商）。常从人寄食饮，人多厌之者。常数从其下乡南昌亭长寄食，数月，亭长妻患之，乃晨炊蓐（同褥）食。食时，信往，不为具食。信亦知其意，怒，竟绝去。　　信钓于城下，诸母漂，有一母见信饥，饭信，竟漂数十日。信喜，谓漂母曰：“吾必有以重报母。”母怒曰：“大丈夫不能自食，吾哀王孙而进食，岂望报乎！”　　淮阴屠中少年有侮信者，曰：“若虽长大，好带刀剑，中情怯耳。”众辱之曰：“信能死，刺我；不能死，出我袴下。”于是信孰视之，俛出袴下，蒲伏（同匍匐）。一市人皆笑信，以为怯。　　及项梁渡淮，信杖剑从之，居麾下，未得知名。项梁败，又属项羽，羽以为郎中。数以策干项羽，羽不用。汉王之入蜀，信亡楚归汉，未得知名，为连敖。坐法当斩，其辈十三人皆已斩，次至信，信乃仰视，适见滕公，曰：“上不欲就天下乎？何为斩壮士！”滕公奇其言，壮其貌，释而不斩。与语，大说之。言于上，上拜以为治粟都尉，上未之奇也。　　信数与萧何语，何奇之。至南郑，诸将行道亡者数十人，信度何等已数言上，上不我用，即亡。何闻信亡，不及以闻，自追之。人有言上曰：“丞相何亡。”上大怒，如失左右手。居一二日，何来谒上，上且怒且喜，骂何曰：“若亡，何也？”何曰：“臣不敢亡也，臣追亡者。”上曰：“若所追者谁？”曰：“韩信也。”上复骂曰：“诸将亡者以十数，公无所追；追信，诈也。”何曰：“诸将易得耳。至如信者，国士无双。王必欲长王汉中，无所事信；必欲争天下，非信无所与计事者。顾王策安所决耳。”王曰：“吾亦欲东耳，安能郁郁久居此乎？”何曰：“王计必欲东，能用信，信即留；不能用，信终亡耳。”王曰：“吾为公以为将。”何曰：“虽为将，信必不留。”王曰：“以为大将。”何曰：“幸甚。”于是王欲召信拜之。何曰：“王素慢无礼，今拜大将如呼小儿耳，此乃信所以去也。王必欲拜之，择良日，斋戒，设坛场，具礼，乃可耳。”王许之。诸将皆喜，人人各自以为得大将。至拜大将，乃韩信也，一军皆惊。　　信拜礼毕，上坐。王曰：“丞相数言将军，将军何以教寡人计策？”信谢，因问王曰：“今东向争权天下，岂非项王邪？”汉王曰：“然。”曰：“大王自料勇悍仁彊孰与项王？”汉王默然良久，曰：“不如也。”信再拜贺曰：“惟信亦为大王不如也。然臣尝事之，请言项王之为人也。项王喑恶叱咤，千人皆废，然不能任属贤将，此特匹夫之勇耳。项王见人恭敬慈爱，言语呕呕，人有疾病，涕泣分食饮，至使人有功当封爵者，印刓敝，忍不能予，此所谓妇人之仁也。项王虽霸天下而臣诸侯，不居关中而都彭城。有背义帝之约，而以亲爱王，诸侯不平。诸侯之见项王迁逐义帝置江南，亦皆归逐其主而自王善地。项王所过无不残灭者，天下多怨，百姓不亲附，特劫于威彊耳。名虽为霸，实失天下心。故曰其彊易弱。今大王诚能反其道：任天下武勇，何所不诛！以天下城邑封功臣，何所不服！以义兵从思东归之士，何所不散！且三秦王为秦将，将秦子弟数岁矣，所杀亡不可胜计，又欺其众降诸侯，至新安，项王诈坑秦降卒二十馀万，唯独邯、欣、翳得脱，秦父兄怨此三人，痛入骨髓。今楚彊以威王此三人，秦民莫爱也。大王之入武关，秋毫无所害，除秦苛法，与秦民约法三章耳，秦民无不欲得大王王秦者。于诸侯之约，大王当王关中，关中民咸知之。大王失职入汉中，秦民无不恨者。今大王举而东，三秦可传檄而定也。”于是汉王大喜，自以为得信晚。遂听信计，部署诸将所击。　　八月，汉王举兵东出陈仓，定三秦。汉二年，出关，收魏、河南，韩、殷王皆降。合齐、赵共击楚。四月，至彭城，汉兵败散而还。信复收兵与汉王会荥阳，复击破楚京、索之间，以故楚兵卒不能西。　　汉之败却彭城，塞王欣、翟王翳亡汉降楚，齐、赵亦反汉与楚和。六月，魏王豹谒归视亲疾，至国，即绝河关反汉，与楚约和。汉王使郦生说豹，不下。其八月，以信为左丞相，击魏。魏王盛兵蒲坂，塞临晋，信乃益为疑兵，陈船欲度临晋，而伏兵从夏阳以木罂缻渡军，袭安邑。魏王豹惊，引兵迎信，信遂虏豹，定魏为河东郡。汉王遣张耳与信俱，引兵东，北击赵、代。后九月，破代兵，禽夏说阏与。信之下魏破代，汉辄使人收其精兵，诣荥阳以距楚。　　信与张耳以兵数万，欲东下井陉击赵。赵王、成安君陈馀闻汉且袭之也，聚兵井陉口，号称二十万。广武君李左车说成安君曰：“闻汉将韩信涉西河，虏魏王，禽夏说，新喋血阏与，今乃辅以张耳，议欲下赵，此乘胜而去国远斗，其锋不可当。臣闻千里馈粮，士有饥色，樵苏后爨，师不宿饱。今井陉之道，车不得方轨，骑不得成列，行数百里，其势粮食必在其后。愿足下假臣奇兵三万人，从间道绝其辎重；足下深沟高垒，坚营勿与战。彼前不得斗，退不得还，吾奇兵绝其后，使野无所掠，不至十日，而两将之头可致于戏下。愿君留意臣之计。否，必为二子所禽矣。”成安君，儒者也，常称义兵不用诈谋奇计，曰：“吾闻兵法十则围之，倍则战。今韩信兵号数万，其实不过数千。能千里而袭我，亦已罢极。今如此避而不击，后有大者，何以加之！则诸侯谓吾怯，而轻来伐我。”不听广武君策，广武君策不用。　　韩信使人间视，知其不用，还报，则大喜，乃敢引兵遂下。未至井陉口三十里，止舍。夜半传发，选轻骑二千人，人持一赤帜，从间道萆山而望赵军，诫曰： “赵见我走，必空壁逐我，若疾入赵壁，拔赵帜，立汉赤帜。”令其裨将传飧，曰：“今日破赵会食！”诸将皆莫信，详应曰：“诺。”谓军吏曰：“赵已先据便地为壁，且彼未见吾大将旗鼓，未肯击前行，恐吾至阻险而还。”信乃使万人先行，出，背水陈。赵军望见而大笑。平旦，信建大将之旗鼓，鼓行出井陉口，赵开壁击之，大战良久。于是信、张耳详弃鼓旗，走水上军。水上军开入之，复疾战。赵果空壁争汉鼓旗，逐韩信、张耳。韩信、张耳已入水上军，军皆殊死战，不可败。信所出奇兵二千骑，共候赵空壁逐利，则驰入赵壁，皆拔赵旗，立汉赤帜二千。赵军已不胜，不能得信等，欲还归壁，壁皆汉赤帜，而大惊，以为汉皆已得赵王将矣，兵遂乱，遁走，赵将虽斩之，不能禁也。于是汉兵夹击，大破虏赵军，斩成安君泜水上，禽赵王歇。　　信乃令军中毋杀广武君，有能生得者购千金。于是有缚广武君而致戏下者，信乃解其缚，东向坐，西向对，师事之。　　诸将效首虏，休，毕贺，因问信曰：“兵法右倍山陵，前左水泽，今者将军令臣等反背水陈，曰破赵会食，臣等不服。然竟以胜，此何术也？”信曰：“此在兵法，顾诸君不察耳。兵法不曰‘陷之死地而后生，置之亡地而后存’？且信非得素拊循士大夫也，此所谓‘驱市人而战之’，其势非置之死地，使人人自为战；今予之生地，皆走，宁尚可得而用之乎！”诸将皆服曰：“善。非臣所及也。”　　于是信问广武君曰：“仆欲北攻燕，东伐齐，何若而有功？”广武君辞谢曰：“臣闻败军之将，不可以言勇，亡国之大夫，不可以图存。今臣败亡之虏，何足以权大事乎！”信曰：“仆闻之，百里奚居虞而虞亡，在秦而秦霸，非愚于虞而智于秦也，用与不用，听与不听也。诚令成安君听足下计，若信者亦已为禽矣。以不用足下，故信得侍耳。”因固问曰：“仆委心归计，愿足下勿辞。”广武君曰：“臣闻智者千虑，必有一失；愚者千虑，必有一得。故曰‘狂夫之言，圣人择焉’。顾恐臣计未必足用，原效愚忠。夫成安君有百战百胜之计，一旦而失之，军败鄗下，身死泜上。今将军涉西河，虏魏王，禽夏说阏与，一举而下井陉，不终朝破赵二十万众，诛成安君。名闻海内，威震天下，农夫莫不辍耕释耒，褕衣甘食，倾耳以待命者。若此，将军之所长也。然而众劳卒罢，其实难用。今将军欲举倦罢之兵，顿之燕坚城之下，欲战恐久力不能拔，情见势屈，旷日粮竭，而弱燕不服，齐必距境以自彊也。燕齐相持而不下，则刘项之权未有所分也。若此者，将军所短也。臣愚，窃以为亦过矣。故善用兵者不以短击长，而以长击短。”韩信曰：“然则何由？”广武君对曰：“方今为将军计，莫如案甲休兵，镇赵抚其孤，百里之内，牛酒日至，以飨士大夫醳兵，北首燕路，而后遣辩士奉咫尺之书，暴其所长于燕，燕必不敢不听从。燕已从，使喧言者东告齐，齐必从风而服，虽有智者，亦不知为齐计矣。如是，则天下事皆可图也。兵固有先声而后实者，此之谓也。”韩信曰：“善。”从其策，发使使燕，燕从风而靡。乃遣使报汉，因请立张耳为赵王，以镇抚其国。汉王许之，乃立张耳为赵王。　　楚数使奇兵渡河击赵，赵王耳、韩信往来救赵，因行定赵城邑，发兵诣汉。楚方急围汉王于荥阳，汉王南出，之宛、叶间，得黥布，走入成皋，楚又复急围之。六月，汉王出成皋，东渡河，独与滕公俱，从张耳军修武。至，宿传舍。晨自称汉使，驰入赵壁。张耳、韩信未起，即其卧内上夺其印符，以麾召诸将，易置之。信、耳起，乃知汉王来，大惊。汉王夺两人军，即令张耳备守赵地。拜韩信为相国，收赵兵未发者击齐。　　信引兵东，未渡平原，闻汉王使郦食其已说下齐，韩信欲止。范阳辩士蒯通说信曰：“将军受诏击齐，而汉独发间使下齐，宁有诏止将军乎？何以得毋行也！且郦生一士，伏轼掉三寸之舌，下齐七十馀城，将军将数万众，岁馀乃下赵五十馀，为将数岁，反不如一竖儒之功乎？”于是信然之，从其计，遂渡河。齐已听郦生，即留纵酒，罢备汉守御。信因袭齐历下军，遂至临菑。齐王田广以郦生卖己，乃烹之，而走高密，使使之楚请救。韩信已定临菑，遂东追广至高密西。楚亦使龙且将，号称二十万，救齐。　　齐王广、龙且并军与信战，未合。人或说龙且曰：“汉兵远斗穷战，其锋不可当。齐、楚自居其地战，兵易败散。不如深壁，令齐王使其信臣招所亡城，亡城闻其王在，楚来救，必反汉。汉兵二千里客居，齐城皆反之，其势无所得食，可无战而降也。”龙且曰：“吾平生知韩信为人，易与耳。且夫救齐不战而降之，吾何功？今战而胜之，齐之半可得，何为止！”遂战，与信夹潍水陈。韩信乃夜令人为万馀囊，满盛沙，壅水上流，引军半渡，击龙且，详不胜，还走。龙且果喜曰： “固知信怯也。”遂追信渡水。信使人决壅囊，水大至。龙且军大半不得渡，即急击，杀龙且。龙且水东军散走，齐王广亡去。信遂追北至城阳，皆虏楚卒。　　汉四年，遂皆降平齐。使人言汉王曰：“齐伪诈多变，反覆之国也，南边楚，不为假王以镇之，其势不定。原为假王便。”当是时，楚方急围汉王于荥阳，韩信使者至，发书，汉王大怒，骂曰：“吾困于此，旦暮望若来佐我，乃欲自立为王！”张良、陈平蹑汉王足，因附耳语曰：“汉方不利，宁能禁信之王乎？不如因而立，善遇之，使自为守。不然，变生。”汉王亦悟，因复骂曰：“大丈夫定诸侯，即为真王耳，何以假为！”乃遣张良往立信为齐王，征其兵击楚。　　楚已亡龙且，项王恐，使盱眙人武涉往说齐王信曰：“天下共苦秦久矣，相与戮力击秦。秦已破，计功割地，分土而王之，以休士卒。今汉王复兴兵而东，侵人之分，夺人之地，已破三秦，引兵出关，收诸侯之兵以东击楚，其意非尽吞天下者不休，其不知厌足如是甚也。且汉王不可必，身居项王掌握中数矣，项王怜而活之，然得脱，辄倍约，复击项王，其不可亲信如此。今足下虽自以与汉王为厚交，为之尽力用兵，终为之所禽矣。足下所以得须臾至今者，以项王尚存也。当今二王之事，权在足下。足下右投则汉王胜，左投则项王胜。项王今日亡，则次取足下。足下与项王有故，何不反汉与楚连和，参分天下王之？今释此时，而自必于汉以击楚，且为智者固若此乎！”韩信谢曰：“臣事项王，官不过郎中，位不过执戟，言不听，画不用，故倍楚而归汉。汉王授我上将军印，予我数万众，解衣衣我，推食食我，言听计用，故吾得以至于此。夫人深亲信我，我倍之不祥，虽死不易。幸为信谢项王！”　　武涉已去，齐人蒯通知天下权在韩信，欲为奇策而感动之，以相人说韩信曰：“仆尝受相人之术。”韩信曰：“先生相人何如？”对曰：“贵贱在于骨法，忧喜在于容色，成败在于决断，以此参之，万不失一。”韩信曰：“善。先生相寡人何如？”对曰：“原少间。”信曰：“左右去矣。”通曰：“相君之面，不过封侯，又危不安。相君之背，贵乃不可言。”韩信曰：“何谓也？”蒯通曰：“天下初发难也，俊雄豪桀建号壹呼，天下之士云合雾集，鱼鳞襍鹓，熛至风起。当此之时，忧在亡秦而已。今楚汉分争，使天下无罪之人肝胆涂地，父子暴骸骨于中野，不可胜数。楚人起彭城，转斗逐北，至于荥阳，乘利席卷，威震天下。然兵困于京、索之间，迫西山而不能进者，三年于此矣。汉王将数十万之众，距巩、雒，阻山河之险，一日数战，无尺寸之功，折北不救，败荥阳，伤成皋，遂走宛、叶之间，此所谓智勇俱困者也。夫锐气挫于险塞，而粮食竭于内府，百姓罢极怨望，容容无所倚。以臣料之，其势非天下之贤圣固不能息天下之祸。当今两主之命县于足下。足下为汉则汉胜，与楚则楚胜。臣原披腹心，输肝胆，效愚计，恐足下不能用也。诚能听臣之计，莫若两利而俱存之，参分天下，鼎足而居，其势莫敢先动。夫以足下之贤圣，有甲兵之众，据彊齐，从燕、赵，出空虚之地而制其后，因民之欲，西向为百姓请命，则天下风走而响应矣，孰敢不听！割大弱彊，以立诸侯，诸侯已立，天下服听而归德于齐。案齐之故，有胶、泗之地，怀诸侯以德，深拱揖让，则天下之君王相率而朝于齐矣。盖闻“天与弗取，反受其咎；时至不行，反受其殃。原足下孰虑之。”　　韩信曰：“汉王遇我甚厚，载我以其车，衣我以其衣，食我以其食。吾闻之，乘人之车者载人之患，衣人之衣者怀人之忧，食人之食者死人之事，吾岂可以向利倍义乎！”蒯生曰：“足下自以为善汉王，欲建万世之业，臣窃以为误矣。始常山王、成安君为布衣时，相与为刎颈之交，后争张黡、陈泽之事，二人相怨。常山王背项王，奉项婴头而窜，逃归于汉王。汉王借兵而东下，杀成安君泜水之南，头足异处，卒为天下笑。此二人相与，天下至驩也。然而卒相禽者，何也？患生于多欲而人心难测也。今足下欲行忠信以交于汉王，必不能固于二君之相与也，而事多大于张黡、陈泽。故臣以为足下必汉王之不危己，亦误矣。大夫种、范蠡存亡越，霸勾践，立功成名而身死亡。野兽已尽而猎狗烹。夫以交友言之，则不如张耳之与成安君者也；以忠信言之，则不过大夫种、范蠡之于勾践也。此二人者，足以观矣。原足下深虑之。且臣闻勇略震主者身危，而功盖天下者不赏。臣请言大王功略：足下涉西河，虏魏王，禽夏说，引兵下井陉，诛成安君，徇赵，胁燕，定齐，南摧楚人之兵二十万，东杀龙且，西向以报，此所谓功无二于天下，而略不世出者也。今足下戴震主之威，挟不赏之功，归楚，楚人不信；归汉，汉人震恐：足下欲持是安归乎？夫势在人臣之位而有震主之威，名高天下，窃为足下危之。”韩信谢曰：“先生且休矣，吾将念之。”　　后数日，蒯通复说曰：“夫听者事之候也，计者事之机也，听过计失而能久安者，鲜矣。听不失一二者，不可乱以言；计不失本末者，不可纷以辞。夫随厮养之役者，失万乘之权；守儋石之禄者，阙卿相之位。故知者决之断也，疑者事之害也，审豪氂之小计，遗天下之大数，智诚知之，决弗敢行者，百事之祸也。故曰‘猛虎之犹豫，不若蜂虿之致螫；骐骥之局躅，不如驽马之安步；孟贲之狐疑，不如庸夫之必至也；虽有舜禹之智，吟而不言，不如瘖聋之指麾也’。此言贵能行之。夫功者难成而易败，时者难得而易失也。时乎时，不再来。原足下详察之。”韩信犹豫不忍倍汉，又自以为功多，汉终不夺我齐，遂谢蒯通。蒯通说不听，已详狂为巫。　　汉王之困固陵，用张良计，召齐王信，遂将兵会垓下。项羽已破，高祖袭夺齐王军。汉五年正月，徙齐王信为楚王，都下邳。　　信至国，召所从食漂母，赐千金。及下乡南昌亭长，赐百钱，曰：“公，小人也，为德不卒。”召辱己之少年令出胯下者以为楚中尉。告诸将相曰：“此壮士也。方辱我时，我宁不能杀之邪？杀之无名，故忍而就于此。”　　项王亡将钟离眛家在伊庐，素与信善。项王死后，亡归信。汉王怨眛，闻其在楚，诏楚捕眛。信初之国，行县邑，陈兵出入。汉六年，人有上书告楚王信反。高帝以陈平计，天子巡狩会诸侯，南方有云梦，发使告诸侯会陈：“吾将游云梦。”实欲袭信，信弗知。高祖且至楚，信欲发兵反，自度无罪，欲谒上，恐见禽。人或说信曰：“斩眛谒上，上必喜，无患。”信见眛计事，眛曰：“汉所以不击取楚，以眛在公所。若欲捕我以自媚于汉，吾今日死，公亦随手亡矣。”乃骂信曰： “公非长者！”卒自刭。信持其首，谒高祖于陈。上令武士缚信，载后车。信曰：“果若人言，‘狡兔死，良狗亨；高鸟尽，良弓藏；敌国破，谋臣亡。’天下已定，我固当亨！”上曰：“人告公反。”遂械系信。至雒阳，赦信罪，以为淮阴侯。　　信知汉王畏恶其能，常称病不朝从。信由此日夜怨望，居常鞅鞅，羞与绛、灌等列。信尝过樊将军哙，哙跪拜送迎，言称臣，曰：“大王乃肯临臣！”信出门，笑曰：“生乃与哙等为伍！”上尝从容与信言诸将能不，各有差。上问曰：“如我能将几何？”信曰：“陛下不过能将十万。”上曰：“于君何如？”曰：“臣多多而益善耳。”上笑曰：“多多益善，何为为我禽？”信曰：“陛下不能将兵，而善将将，此乃信之所以为陛下禽也。且陛下所谓天授，非人力也。”　　陈豨拜为钜鹿守，辞于淮阴侯。淮阴侯挈其手，辟左右与之步于庭，仰天叹曰：“子可与言乎？欲与子有言也。”豨曰：“唯将军令之。”淮阴侯曰：“公之所居，天下精兵处也；而公，陛下之信幸臣也。人言公之畔，陛下必不信；再至，陛下乃疑矣；三至，必怒而自将。吾为公从中起，天下可图也。”陈豨素知其能也，信之，曰：“谨奉教！”汉十年，陈豨果反。上自将而往，信病不从。阴使人至豨所，曰：“第举兵，吾从此助公。”信乃谋与家臣夜诈诏赦诸官徒奴，欲发以袭吕后、太子。部署已定，待豨报。其舍人得罪于信，信囚，欲杀之。舍人弟上变，告信欲反状于吕后。吕后欲召，恐其党不就，乃与萧相国谋，诈令人从上所来，言豨已得死，列侯群臣皆贺。相国绐信曰：“虽疾，彊入贺。”信入，吕后使武士缚信，斩之长乐钟室。信方斩，曰：“吾悔不用蒯通之计，乃为儿女子所诈，岂非天哉！”遂夷信三族。　　高祖已从豨军来，至，见信死，且喜且怜之，问：“信死亦何言？”吕后曰：“信言恨不用蒯通计。”高祖曰：“是齐辩士也。”乃诏齐捕蒯通。蒯通至，上曰：“若教淮阴侯反乎？”对曰：“然，臣固教之。竖子不用臣之策，故令自夷于此。如彼竖子用臣之计，陛下安得而夷之乎！”上怒曰：“亨之。”通曰：“嗟乎，冤哉亨也！”上曰：“若教韩信反，何冤？”对曰：“秦之纲绝而维弛，山东大扰，异姓并起，英俊乌集。秦失其鹿，天下共逐之，于是高材疾足者先得焉。跖之狗吠尧，尧非不仁，狗固 [3]  吠非其主。当是时，臣唯独知韩信，非知陛下也。且天下锐精持锋欲为陛下所为者甚众，顾力不能耳。又可尽亨之邪？”高帝曰：“置之。”乃释通之罪。　　太史公曰：吾如淮阴，淮阴人为余言，韩信虽为布衣时，其志与众异。其母死，贫无以葬，然乃行营高敞地，令其旁可置万家。余视其母冢，良然。假令韩信学道谦让，不伐己功，不矜其能，则庶几哉，于汉家勋可以比周、召、太公之徒，后世血食矣。不务出此，而天下已集（同辑），乃谋畔逆，夷灭宗族，不亦宜乎！"
  },
  {
    "title": "商鞅立木建信",
    "author": "司马迁",
    "dynasty": "两汉",
    "content": "　　令既具，未布，恐民之不信，已乃立三丈之木于国都市南门，募民有能徙置北门者予十金。民怪之，莫敢徙。复曰“能徙者予五十金”。有一人徙之，辄予五十金，以明不欺。卒下令。　　于时太子犯法。卫鞅曰：“法之不行，自上犯之。”将法太子。太子，君嗣也，不可施刑，刑其傅公子虔，黥其师公孙贾。明日，秦人皆趋令。行之十年，秦民大说，道不拾遗，山无盗贼，家给人足。民勇于公战，怯于私斗，乡邑大治。"
  },
  {
    "title": "商君列传",
    "author": "司马迁",
    "dynasty": "两汉",
    "content": "　　商君者，卫之诸庶孽公子也，名鞅，姓公孙氏，其祖本姬姓也。鞅少好刑名之学，事魏相公叔座为中庶子。公叔痤知其贤，未及进。会座病，魏惠王亲往问病，曰：“公叔病有如不可讳，将奈社稷何？”公叔曰：“痤之中庶子公孙鞅，年虽少，有奇才，愿王举国而听之。”王嘿然。王且去，痤屏人言曰：“王即不听用鞅，必杀之，无令出境。”王许诺而去。公叔痤召鞅谢曰：“今者王问可以为相者，我言若，王色不许我。我方先君后臣，因谓王即弗用鞅，当杀之。王许我。汝可疾去矣，且见禽。”鞅曰：“彼王不能用君之言任臣，又安能用君之言杀臣乎？”卒不去。惠王既去，而谓左右曰：“公叔病甚，悲乎，欲令寡人以国听公孙鞅也，岂不悖哉！”　　公叔既死，公孙鞅闻秦孝公下令国中求贤者，将修缪公之业，东复侵地，乃遂西入秦，因孝公宠臣景监以求见孝公。孝公既见卫鞅，语事良久，孝公时时睡，弗听。罢而孝公怒景监曰：“子之客妄人耳，安足用邪！”景监以让卫鞅。卫鞅曰：“吾说公以帝道，其志不开悟矣。”后五日，复求见鞅。鞅复见孝公，益愈，然而未中旨。罢而孝公复让景监，景监亦让鞅。鞅曰：“吾说公以王道而未入也。请复见鞅。”鞅复见孝公，孝公善之而未用也。罢而去。孝公谓景监曰：“汝客善，可与语矣。”鞅曰：“吾说公以霸道，其意欲用之矣。诚复见我，我知之矣。”　　卫鞅复见孝公。公与语，不自知厀之前于席也。语数日不厌。景监曰：“子何以中吾君？吾君之欢甚也。”鞅曰：“吾说君以帝王之道比三代，而君曰：‘久远，吾不能待。且贤君者，各及其身显名天下，安能邑邑待数十百年以成帝王乎？’故吾以彊国之术说君，君大说之耳。然亦难以比德于殷、周矣。”　　孝公既用卫鞅，鞅欲变法，恐天下议己。卫鞅曰：“疑行无名，疑事无功。且夫有高人之行者，固见非於世；有独知之虑者，必见敖於民。愚者闇於成事，知者见於未萌。民不可与虑始而可与乐成。论至德者不和於俗，成大功者不谋於众。是以圣人苟可以彊国，不法其故；苟可以利民，不循其礼。”孝公曰：“善。”甘龙曰：“不然。圣人不易民而教，知者不变法而治。因民而教，不劳而成功；缘法而治者，吏习而民安之。”卫鞅曰：“龙之所言，世俗之言也。常人安於故俗，学者溺於所闻。以此两者居官守法可也，非所与论於法之外也。三代不同礼而王，五伯不同法而霸。智者作法，愚者制焉；贤者更礼，不肖者拘焉。”杜挚曰：“利不百，不变法；功不十，不易器。法古无过，循礼无邪。”卫鞅曰：“治世不一道，便国不法古。故汤武不循古而王，夏殷不易礼而亡。反古者不可非，而循礼者不足多。”孝公曰：“善。”以卫鞅为左庶长，卒定变法之令。令民为什伍，而相牧司连坐。不告奸者腰斩，告奸者与斩敌首同赏，匿奸者与降敌同罚。民有二男以上不分异者，倍其赋。有军功者，各以率受上爵；为私斗者，各以轻重被刑大小。僇力本业，耕织致粟帛多者复其身。事末利及怠而贫者，举以为收孥。宗室非有军功论，不得为属籍。明尊卑爵秩等级，各以差次名田宅，臣妾衣服以家次。有功者显荣，无功者虽富无所芬华。令既具，未布，恐民之不信，已乃立三丈之木於国都市南门，募民有能徙置北门者予十金。民怪之，莫敢徙。复曰“能徙者予五十金”。有一人徙之，辄予五十金，以明不欺。卒下令。　　令行於民期年，秦民之国都言初令之不便者以千数。於是太子犯法。卫鞅曰：“法之不行，自上犯之。”将法太子。太子，君嗣也，不可施刑，刑其傅公子虔，黥其师公孙贾。明日，秦人皆趋令。行之十年，秦民大说，道不拾遗，山无盗贼，家给人足。民勇於公战，怯於私斗，乡邑大治。秦民初言令不便者有来言令便者，卫鞅曰“此皆乱化之民也”，尽迁之於边城。其后民莫敢议令。於是以鞅为大良造。将兵围魏安邑，降之。居三年，作为筑冀阙宫庭於咸阳，秦自雍徙都之。而令民父子兄弟同室内息者为禁。而集小乡邑聚为县，置令、丞，凡三十一县。为田开阡陌封疆，而赋税平。平斗桶权衡丈尺。行之四年，公子虔复犯约，劓之。居五年，秦人富强，天子致胙於孝公，诸侯毕贺。　　其明年，齐败魏兵於马陵，虏其太子申，杀将军庞涓。其明年，卫鞅说孝公曰：“秦之与魏，譬若人之有腹心疾，非魏并秦，秦即并魏。何者？魏居领阨之西，都安邑，与秦界河而独擅山东之利。利则西侵秦，病则东收地。今以君之贤圣，国赖以盛。而魏往年大破於齐，诸侯畔之，可因此时伐魏。魏不支秦，必东徙。东徙，秦据河山之固，东乡以制诸侯，此帝王之业也。”孝公以为然，使卫鞅将而伐魏。魏使公子昂将而击之。军既相距，卫鞅遗魏将公子昂书曰：“吾始与公子驩，今俱为两国将，不忍相攻，可与公子面相见，盟，乐饮而罢兵，以安秦魏。”魏公子昂以为然。会盟已，饮，而卫鞅伏甲士而袭虏魏公子昂，因攻其军，尽破之以归秦。魏惠王兵数破於齐秦，国内空，日以削，恐，乃使使割河西之地献於秦以和。而魏遂去安邑，徙都大梁。魏惠王曰：“寡人恨不用公叔座之言也。”卫鞅既破魏还，秦封之於、商十五邑，号为商君。　　商君相秦十年，宗室贵戚多怨望者。赵良见商君。商君曰：“鞅之得见也，从孟兰皋，今鞅请得交，可乎？”赵良曰：“仆弗敢愿也。孔丘有言曰：‘推贤而戴者进，聚不肖而王者退。’仆不肖，故不敢受命。仆闻之曰：‘非其位而居之曰贪位，非其名而有之曰贪名。’仆听君之义，则恐仆贪位贪名也。故不敢闻命。”商君曰：“子不说吾治秦与？”赵良曰：“反听之谓聪，内视之谓明，自胜之谓强。虞舜有言曰：‘自卑也尚矣。’君不若道虞舜之道，无为问仆矣。”商君曰：“始秦戎翟之教，父子无别，同室而居。今我更制其教，而为其男女之别，大筑冀阙，营如鲁卫矣。子观我治秦也，孰与五羖大夫贤？”赵良曰：“千羊之皮，不如一狐之掖；千人之诺诺，不如一士之谔谔。武王谔谔以昌，殷纣墨墨以亡。君若不非武王乎，则仆请终日正言而无诛，可乎？”商君曰：“语有之矣，貌言华也，至言实也，苦言药也，甘言疾也。夫子果肯终日正言，鞅之药也。鞅将事子，子又何辞焉！”赵良曰：“夫五羖大夫，荆之鄙人也。闻秦缪公之贤而愿望见，行而无资，自粥於秦客，被褐食牛。期年，缪公知之，举之牛口之下，而加之百姓之上，秦国莫敢望焉。相秦六七年，而东伐郑，三置晋国之君，一救荆国之祸。发教封内，而巴人致贡；施德诸侯，而八戎来服。由余闻之，款关请见。五羖大夫之相秦也，劳不坐乘，暑不张盖，行於国中，不从车乘，不操干戈，功名藏於府库，德行施於后世。五羖大夫死，秦国男女流涕，童子不歌谣，舂者不相杵。此五羖大夫之德也。今君之见秦王也，因嬖人景监以为主，非所以为名也。相秦不以百姓为事，而大筑冀阙，非所以为功也。刑黥太子之师傅，残伤民以骏刑，是积怨畜祸也。教之化民也深於命，民之效上也捷於令。今君又左建外易，非所以为教也。君又南面而称寡人，日绳秦之贵公子。诗曰：‘相鼠有体，人而无礼，人而无礼，何不遄死。’以诗观之，非所以为寿也。公子虔杜门不出已八年矣，君又杀祝懽而黥公孙贾。诗曰：‘得人者兴，失人者崩。’此数事者，非所以得人也。君之出也，后车十数，从车载甲，多力而骈胁者为骖乘，持矛而操闟戟者旁车而趋。此一物不具，君固不出。书曰：‘恃德者昌，恃力者亡。’君之危若朝露，尚将欲延年益寿乎？则何不归十五都，灌园於鄙，劝秦王显岩穴之士，养老存孤，敬父兄，序有功，尊有德，可以少安。君尚将贪商於之富，宠秦国之教，畜百姓之怨，秦王一旦捐宾客而不立朝，秦国之所以收君者，岂其微哉？亡可翘足而待。”商君弗从。　　后五月而秦孝公卒，太子立。公子虔之徒告商君欲反，发吏捕商君。商君亡至关下，欲舍客舍。客人不知其是商君也，曰：“商君之法，舍人无验者坐之。”商君喟然叹曰：“嗟乎，为法之敝一至此哉！”去之魏。魏人怨其欺公子昂而破魏师，弗受。商君欲之他国。魏人曰：“商君，秦之贼。秦彊而贼入魏，弗归，不可。”遂内秦。商君既复入秦，走商邑，与其徒属发邑兵北出击郑。秦发兵攻商君，杀之於郑黾池。秦惠王车裂商君以徇，曰：“莫如商鞅反者！”遂灭商君之家。　　太史公曰：商君，其天资刻薄人也。迹其欲干孝公以帝王术，挟持浮说，非其质矣。且所因由嬖臣，及得用，刑公子虔，欺魏将昂，不师赵良之言，亦足发明商君之少恩矣。余尝读商君开塞耕战书，与其人行事相类。卒受恶名於秦，有以也夫！"
  },
  {
    "title": "田忌赛马",
    "author": "司马迁",
    "dynasty": "两汉",
    "content": "　　齐使者如梁，孙膑以刑徒阴见，说齐使。齐使以为奇，窃载与之齐。齐将田忌善而客待之。忌数与齐诸公子驰逐重射。孙子见其马足不甚相远，马有上、中、下辈。于是孙子谓田忌曰：“君弟重射，臣能令君胜。”田忌信然之，与王及诸公子逐射千金。及临质，孙子曰：“今以君之下驷与彼上驷，取君上驷与彼中驷，取君中驷与彼下驷。”既驰三辈毕，而田忌一不胜而再胜，卒得王千金。于是忌进孙子于威王。威王问兵法，遂以为师。"
  },
  {
    "title": "越王勾践世家",
    "author": "司马迁",
    "dynasty": "两汉",
    "content": "　　越王勾践，其先禹之苗裔，而夏后帝少康之庶子也。封于会稽，以奉守禹之祀。文身断发，披草莱而邑焉。后二十余世，至于允常。允常之时，与吴王阖庐战而相怨伐。允常卒，子勾践立，是为越王。　　元年，吴王阖庐闻允常死，乃兴师伐越。越王勾践使死士挑战，三行，至吴陈，呼而自刭。吴师观之，越因袭击吴师，吴败于槜李，射伤吴王阖庐，阖庐且死，告其子夫差曰：“必毋忘越。”　　三年，勾践闻吴王夫差日夜勒兵，且以报越，越欲先吴未发往伐之。范蠡谏曰：“不可，臣闻兵者凶器也，战者逆德也，争者事之末也。阴谋逆德，好用凶器，试身于所末，上帝禁之，行者不利。”越王曰：“吾已决之矣。”遂兴师。吴王闻之，悉发精兵击越，败之夫椒。越王乃以余兵五千人保栖于会稽。吴王追而围之。　　越王谓范蠡曰：“以不听子故至于此，为之奈何？”蠡对曰：“持满者与天，定倾者与人，节事者以地。卑辞厚礼以遗之，不许，而身与之市。”勾践曰：“诺。”乃令大夫种行成于吴，膝行顿首曰：“君王亡臣勾践使陪臣种敢告下执事：勾践请为臣，妻为妾。”吴王将许之。子胥言于吴王曰：“天以越赐吴，勿许也。”种还，以报勾践。勾践欲杀妻子，燔宝器，触战以死。种止勾践曰：“夫吴太宰嚭贪，可诱以利，请间行言之。”于是勾践乃以美女宝器令种间献吴太宰嚭。嚭受，乃见大夫种于吴王。种顿首言曰：“愿大王赦勾践之罪，尽入其宝器。不幸不赦，勾践将尽杀其妻子，燔其宝器，悉五千人触战必有当也。”嚭因说吴王曰：“越以服为臣，若将赦之，此国之利也。”吴王将许之。子胥进谏曰：“今不灭越，后必悔之。勾践贤君，种、蠡良臣，若反国，将为乱。”吴王弗听，卒赦越，罢兵而归。　　勾践之困会稽也，喟然叹曰：“吾终于此乎？”种曰：“汤系夏台，文王囚羑里，晋重耳奔翟，齐小白奔莒，其卒王霸。由是观之，何遽不为福乎？”　　吴既赦越，越王勾践反国，乃苦身焦思，置胆于坐，坐卧即仰胆，饮食亦尝胆也。曰：“女忘会稽之耻邪？”身自耕作，夫人自织，食不加肉，衣不重采，折节下贤人，厚遇宾客，振贫吊死，与百姓同其劳。欲使范蠡治国政，蠡对曰：“兵甲之事，种不如蠡；填抚国家，亲附百姓，蠡不如种。”于是举国政属大夫种，而使范蠡与大夫柘稽行成，为质于吴。二岁而吴归蠡。　　勾践自会稽归七年，拊循其士民，欲用以报吴。大夫逢同谏曰：“国新流亡，今乃复殷给，缮饰备利，吴必惧，惧则难必至。且鸷鸟之击也，必匿其形。今天吴兵加齐、晋，怨深于楚、越，名高天下，实害周室，德少而功多，必淫自矜。为越计，莫若结齐，亲楚，附晋，以厚吴。吴之志广，必轻战。是我连其权，三国伐之，越承其憋，可克也。”勾践曰：“善。”　　居二年，吴王将伐齐。子胥谏曰：“未可，臣闻勾践食不重味，与百姓同苦乐。此人不死，必为国患。吴有越，腹心之疾，齐与吴，疥癣也。愿王释齐先越。”吴王弗听，遂伐齐，败之艾陵，虏齐高、国以归。让子胥。子胥曰：“王毋喜！”王怒，子胥欲自杀，王闻而止之。越大夫种曰：“臣观吴王政骄矣，请试尝之贷粟，以卜其事。”请贷，吴王欲与，子胥谏勿与，王遂与之，越乃私喜。子胥言曰：“王不听谏，后三年吴其墟乎！”太宰嚭闻之，乃数与子胥争越议，因谗子胥曰：“伍员貌忠而实忍人，其父兄不顾，安能顾王？王前欲伐齐，员强谏，已而有功，用是反怨王。王不备伍员，员必为乱。”与逢同共谋，谗之王。王始不从，乃使子胥于齐，闻其托子于鲍氏，五乃大怒，曰：“伍员果欺寡人！”役反，使人赐子胥属镂剑以自杀。子胥大笑曰：“我令而父霸，我又立若，若初欲分吴国半与我，我不受，已，今若反以谗诛我。嗟乎，嗟乎，一人固不能独立！”报使者曰：“必取吾眼置吴东门，以观越兵入也！”于是吴任嚭政。　　居三年，勾践召范蠡曰：“吴已杀子胥，导谀者众，可乎？”对曰：“未可”。　　至明年春，吴王北会诸侯于黄池，吴国精兵从王，惟独老弱与太子留守。勾践复问范蠡，蠡曰：“可矣”。乃发习流二千人，教士四万人，君子六千人，诸御千人，伐吴。吴师败，遂杀吴太子。吴告急于王，王方会诸侯于黄池，惧天下闻之，乃秘之。吴王已盟黄池，乃使人厚礼以请成越。越自度亦未能灭吴，乃与吴平。　　其后四年，越复伐吴。吴士民罢弊，轻锐尽死于齐、晋。而越大破吴，因而留围之三年，吴师败，越遂复栖吴王于姑苏之山。吴王公孙雄肉袒膝行而前，请成越王曰：“孤臣夫差敢布腹心，异日尝得罪于会稽，夫差不敢逆命，得与君王成以归。今君王举玉趾而诛孤臣，孤臣唯命是听，意者亦欲如会稽之赦孤臣之罪乎？”勾践不忍，欲许之。范蠡曰：“会稽之事，天以越赐吴，吴不取。今天以吴赐越，越其可逆天乎？且夫君王蚤朝晏罢，非为吴邪？谋之二十二年，一旦而弃之，可乎？且夫天与弗取，反受其咎。‘伐柯者其则不远，君忘会稽之厄乎？”勾践曰：“吾欲听子言，吾不忍其使者。”范蠡乃鼓进兵，曰：“王已属政于执事，使者去，不者且得罪。”吴使者泣而去。勾践怜之，乃使入谓吴王曰：“吾置王甬东，君百家。”吴王谢曰：“吾老矣，不能事君王！”遂自杀。乃蔽其面，曰：“吾无面以见子胥也！”越王乃葬吴王而诛太宰嚭。　　勾践已平吴，乃以兵北渡淮，与齐、晋诸侯会于徐州，致贡于周。周元王使人赐勾践胙，命为伯。勾践已去，渡淮南，以淮上地与楚，归吴所侵宋地于宋，与鲁泗东方百里。当是时，越兵横行于江、淮东，诸侯毕贺，号称霸王。　　范蠡遂去，自齐遗大夫种书曰：“蜚鸟尽，良弓藏；狡兔死，走狗烹。越王为人长颈鸟喙，可与共患难，不可与共乐。子何不去？”种见书，称病不朝。人或谗种且作乱，越王乃赐种剑曰：“子教寡人伐吴七术，寡人用其三而败吴，其四在子，子为我从先王试之。”种遂自杀。　　勾践卒，子王鼫与立。王鼫与卒，子王不寿立。王不寿卒，子王翁立。王翁卒，子王翳立。王翳卒，子王之侯立。王之侯卒，子王无彊立。　　王无彊时，越兴师北伐齐，西伐楚，与中国争彊。当楚威王之时，越北伐齐，齐威王使人说越王曰：“越不伐楚，大不王，小不伯。图越之所为不伐楚者，为不得晋也。韩、魏固不攻楚。韩之攻楚，覆其军，杀其将，则叶、阳翟危；魏亦覆其军，杀其将，则陈、上蔡不安。故二晋之事越也，不至于覆军杀将，马汗之力不效。所重于得晋者何也？”越王曰：“所求于晋者，不至顿刃接兵，而况于攻城围邑乎？原魏以聚大梁之下，原齐之试兵南阳莒地，以聚常、郯之境，则方城之外不南，淮、泗之间不东，商、于、析、郦、宗胡之地，夏路以左，不足以备秦，江南、泗上不足以待越矣。则齐、秦、韩、魏得志于楚也，是二晋不战分地，不耕而获之。不此之为，而顿刃于河山之间以为齐秦用，所待者如此其失计，柰何其以此王也！”齐使者曰：“幸也越之不亡也！吾不贵其用智之如目，见豪毛而不见其睫也。今王知晋之失计，而不自知越之过，是目论也。王所待于晋者，非有马汗之力也，又非可与合军连和也，将待之以分楚众也。今楚众已分，何待于晋？”越王曰：“柰何？”曰：“楚三大夫张九军，北围曲沃、于中，以至无假之关者三千七百里，景翠之军北聚鲁、齐、南阳，分有大此者乎？且王之所求者，斗晋楚也；晋楚不斗，越兵不起，是知二五而不知十也。此时不攻楚，臣以是知越大不王，小不伯。复雠、庞、长沙，楚之粟也；竟泽陵，楚之材也。越窥兵通无假之关，此四邑者不上贡事于郢矣。臣闻之，图王不王，其敝可以伯。然而不伯者，王道失也。故原大王之转攻楚也。”　　于是越遂释齐而伐楚。楚威王兴兵而伐之，大败越，杀王无彊，尽取故吴地至浙江，北破齐于徐州。而越以此散，诸族子争立，或为王，或为君，滨于江南海上，服朝于楚。　　后七世，至闽君摇，佐诸侯平秦。汉高帝复以摇为越王，以奉越后。东越，闽君，皆其后也。　　范蠡事越王勾践，既苦身戮力，与勾践深谋二十馀年，竟灭吴，报会稽之耻，北渡兵于淮以临齐、晋，号令中国，以尊周室，勾践以霸，而范蠡称上将军。还反国，范蠡以为大名之下，难以久居，且勾践为人可与同患，难与处安，为书辞勾践曰：“臣闻主忧臣劳，主辱臣死。昔者君王辱于会稽，所以不死，为此事也。今既以雪耻，臣请从会稽之诛。”勾践曰：“孤将与子分国而有之。不然，将加诛于子。”范蠡曰：“君行令，臣行意。”乃装其轻宝珠玉，自与其私徒属乘舟浮海以行，终不反。于是勾践表会稽山以为范蠡奉邑。　　范蠡浮海出齐，变姓名，自谓鸱夷子皮，耕于海畔，苦身戮力，父子治产。居无几何，致产数十万。齐人闻其贤，以为相。范蠡喟然叹曰：“居家则致千金，居官则至卿相，此布衣之极也。久受尊名，不祥。”乃归相印，尽散其财，以分与知友乡党，而怀其重宝，间行以去，止于陶，以为此天下之中，交易有无之路通，为生可以致富矣。于是自谓陶朱公。复约要父子耕畜，废居，候时转物，逐什一之利。居无何，则致赀累巨万。天下称陶朱公。　　朱公居陶，生少子。少子及壮，而朱公中男杀人，囚于楚。朱公曰：“杀人而死，职也。然吾闻千金之子不死于市。”告其少子往视之。乃装黄金千溢，置褐器中，载以一牛车。且遣其少子，朱公长男固请欲行，朱公不听。长男曰：“家有长子曰家督，今弟有罪，大人不遣，乃遗少弟，是吾不肖。”欲自杀。其母为言曰：“今遣少子，未必能生中子也，而先空亡长男，柰何？”朱公不得已而遣长子，为一封书遗故所善庄生。曰：“至则进千金于庄生所，听其所为，慎无与争事。”长男既行，亦自私赍数百金。　　至楚，庄生家负郭，披藜藋到门，居甚贫。然长男发书进千金，如其父言。庄生曰：“可疾去矣，慎毋留！即弟出，勿问所以然。”长男既去，不过庄生而私留，以其私赍献遗楚国贵人用事者。　　庄生虽居穷阎，然以廉直闻于国，自楚王以下皆师尊之。及朱公进金，非有意受也，欲以成事后复归之以为信耳。故金至，谓其妇曰：“此朱公之金。有如病不宿诫，后复归，勿动。”而朱公长男不知其意，以为殊无短长也。　　庄生间时入见楚王，言“某星宿某，此则害于楚”。楚王素信庄生，曰：“今为柰何？”庄生曰：“独以德为可以除之。”楚王曰：“生休矣，寡人将行之。”王乃使使者封三钱之府。楚贵人惊告朱公长男曰：“王且赦。”曰：“何以也？”曰：“每王且赦，常封三钱之府。昨暮王使使封之。”朱公长男以为赦，弟固当出也，重千金虚弃庄生，无所为也，乃复见庄生。庄生惊曰：“若不去邪？”长男曰：“固未也。初为事弟，弟今议自赦，故辞生去。”庄生知其意欲复得其金，曰：“若自入室取金。”长男即自入室取金持去，独自欢幸。　　庄生羞为儿子所卖，乃入见楚王曰：“臣前言某星事，王言欲以修德报之。今臣出，道路皆言陶之富人朱公之子杀人囚楚，其家多持金钱赂王左右，故王非能恤楚国而赦，乃以朱公子故也。”楚王大怒曰：“寡人虽不德耳，柰何以朱公之子故而施惠乎！”令论杀朱公子，明日遂下赦令。朱公长男竟持其弟丧归。　　至，其母及邑人尽哀之，唯朱公独笑，曰：“吾固知必杀其弟也！彼非不爱其弟，顾有所不能忍者也。是少与我俱，见苦，为生难，故重弃财。至如少弟者，生而见我富，乘坚驱良逐狡兔，岂知财所从来，故轻弃之，非所惜吝。前日吾所为欲遣少子，固为其能弃财故也。而长者不能，故卒以杀其弟，事之理也，无足悲者。吾日夜固以望其丧之来也。”故范蠡三徙，成名于天下，非苟去而已，所止必成名。卒老死于陶，故世传曰陶朱公。　　太史公曰：禹之功大矣，渐九川，定九州，至于今诸夏艾安。及苗裔勾践，苦身焦思，终灭彊吴，北观兵中国，以尊周室，号称霸王。勾践可不谓贤哉！盖有禹之遗烈焉。范蠡三迁皆有荣名，名垂后世。臣主若此，欲毋显得乎！"
  },
  {
    "title": "史记·绛侯周勃世家",
    "author": "司马迁",
    "dynasty": "两汉",
    "content": "　　周勃卒，文帝感其功，诏择其子最贤者，人举亚夫，遂荫亚夫条侯为续。后元六年，匈奴大入边，亚夫军细柳以备胡。上自劳军细柳，先驱至，不得入。日：“天子且至！”军门都尉日：“将军令日：‘军中闻将军令，不闻天子之诏。，”上至，又不得入，乃使使持节诏将军，亚夫乃传言开壁门。文帝日：“嗟乎，此真将军矣！可得而犯邪？”孝文且崩时，诫太子曰：“即有缓急，周亚夫真可任将兵。”孝景三年，吴、楚反。以亚夫为太尉，东击吴、楚。因自请上日：“楚兵剩轻，难与争锋。愿以梁委之，绝其粮道，乃可制。”上许之。太尉既会兵荥阳，吴方攻梁，梁孝王请救。太尉引兵东北走昌邑，深壁而守。梁日使使请太尉，太尉不肯往。梁上书言景帝，景帝使使诏救梁。太尉不奉诏，坚壁不出，而使轻骑兵绝昊、楚兵后食道。吴兵乏粮，数欲挑战，终不出。吴兵既饿，乃引而去。太尉出精兵追击，大破之，於是诸将乃以太尉计谋为是。由此梁孝王与太尉有卯。归，迁为丞相，景帝甚重之。景帝废栗太子，丞相固争之，景帝由此疏之。而粱孝王每朝，常与太后言条侯之短。匈奴王徐卢降，景帝欲侯之。丞相亚夫曰：“彼背其主降陛下，陛下侯之，则何以责人臣不守节者乎？”景帝曰：“丞相议不可用。”亚夫因谢病，中元三年，以病免相。后条侯子坐买官器，事连条侯。书既闻上，上下吏。吏簿责条侯，条侯不对。景帝骂之曰：“吾不用也。”召诣延尉。延尉责曰：“君侯欲反邪？”亚夫曰：“臣所买乃葬器也，何谓反邪？’’吏曰：“君侯纵不反地上，即欲反地下耳。”吏侵之益急，因不食五日，呕血而死。史公曰：亚夫之用兵，持威重，执坚刃，穰苴曷有加焉？惜其足己而不学，守节不逊，终以穷困。悲夫！"
  },
  {
    "title": "史记·吕不韦列传(节选)",
    "author": "司马迁",
    "dynasty": "两汉",
    "content": "　　吕不韦者，阳翟大贾人也。往来贩贱卖贵，家累千金。　　秦昭王四十年，太子死。其四十二年，以其次子安国君为太子。安国君有子二十余人。安国君有所甚爱姬，立以为正夫人，号曰华阳夫人。华阳夫人无子。安国君中男名子楚，子楚母曰夏姬，毋爱。子楚为秦质子于赵。秦数攻赵，赵不甚礼子楚。　　子楚，秦诸庶孽孙，质于诸侯，车乘进用不饶，居处困，不得意。吕不韦贾邯郸，见而怜之，曰“此奇货可居”。乃往见子楚，说曰：“吾能大子之门。”子楚笑曰：“且自大君之门，而乃大吾门！”吕不韦曰：“子不知也，吾门待子门而大。”子楚心知所谓，乃引与坐，深语。吕不韦曰：“秦王老矣，安国君得为太子。窃闻安国君爱幸华阳夫人，华阳夫人无子，能立適嗣者，独华阳夫人耳。今子兄弟二十余人，子又居中，不甚见幸，久质诸侯。即大王薨，安国君立为王，则子毋几得与长子及诸子旦暮在前者争为太子矣。”子楚曰：“然。为之奈何？”吕不韦曰：“子贫，客于此，非有以奉献于亲及结宾客也。不韦虽贫，请以千金为子西游，事安国君及华阳夫人，立子为適嗣。”子楚乃顿首曰：“必如君策，请得分秦国与君共之。”　　吕不韦乃以五百金与子楚，为进用，结宾客；而复以五百金买奇物玩好，自奉而西游秦，求见华阳夫人姊，而皆以其物献华阳夫人。因言子楚贤智，结诸侯宾客遍天下，常曰“楚也以夫人为天，日夜泣思太子及夫人”。夫人大喜。不韦因使其姊说夫人。华阳夫人以为然，承太子间，从容言子楚质于赵者绝贤，来往者皆称誉之。乃因涕泣曰：“妾幸得充后宫，不幸无子，愿得子楚立以为適嗣，以托妾身。”安国君许之，乃与夫人刻玉符，约以为適嗣。"
  },
  {
    "title": "张释之冯唐列传",
    "author": "司马迁",
    "dynasty": "两汉",
    "content": "　　张廷尉释之者，堵阳人也，字季。有兄仲同居。以訾为骑郎，事孝文帝，十岁不得调，无所知名。释之曰：“久宦减仲之产，不遂。”欲自免归。中郎将袁盎知其贤，惜其去，乃请徙释之补谒者。释之既朝毕，因前言便宜事。文帝曰：“卑之，毋甚高论，令今可施行也。”於是释之言秦汉之间事，秦所以失而汉所以兴者久之。文帝称善，乃拜释之为谒者仆射。　　释之从行，登虎圈。上问上林尉诸禽兽簿，十余问，尉左右视，尽不能对。虎圈啬夫从旁代尉对上所问禽兽簿甚悉，欲以观其能口对响应无穷者。文帝曰：“吏不当若是邪？尉无赖！”乃诏释之拜啬夫为上林令。释之久之前曰：“陛下以绛侯周勃何如人也？”上曰：“长者也。”又复问：“东阳侯张相如何如人也？”上复曰：“长者。”释之曰：“夫绛侯、东阳侯称为长者，此两人言事曾不能出口，岂斅此啬夫谍谍利口捷给哉！且秦以任刀笔之吏，吏争以亟疾苛察相高，然其敝徒文具耳，无恻隐之实。以故不闻其过，陵夷而至於二世，天下土崩。今陛下以啬夫口辩而超迁之，臣恐天下随风靡靡，争为口辩而无其实。且下之化上疾於景响，举错不可不审也。”文帝曰：“善。”乃止不拜啬夫。　　上就车，召释之参乘，徐行，问释之秦之敝。具以质言。至宫，上拜释之为公车令。　　顷之，太子与梁王共车入朝，不下司马门，於是释之追止太子、梁王无得入殿门。遂劾不下公门不敬，奏之。薄太后闻之，文帝免冠谢曰：“教儿子不谨。”薄太后乃使使承诏赦太子、梁王，然后得入。文帝由是奇释之，拜为中大夫。　　顷之，至中郎将。从行至霸陵，居北临厕。是时慎夫人从，上指示慎夫人新丰道，曰：“此走邯郸道也。”使慎夫人鼓瑟，上自倚瑟而歌，意惨凄悲怀，顾谓群臣曰：“嗟乎！以北山石为椁，用纻絮斫陈，蕠漆其间，岂可动哉！”左右皆曰：“善。”释之前进曰：“使其中有可欲者，虽锢南山犹有郄；使其中无可欲者，虽无石椁，又何戚焉！”文帝称善。其后拜释之为廷尉。　　顷之，上行出中渭桥，有一人从穚下走出，乘舆马惊。於是使骑捕，属之廷尉。释之治问。曰：“县人来，闻跸，匿桥下。久之，以为行已过，即出，见乘舆车骑，即走耳。”廷尉奏当，一人犯跸，当罚金。文帝怒曰：“此人亲惊吾马，吾马赖柔和，令他马，固不败伤我乎？而廷尉乃当之罚金！”释之曰：“法者天子所与天下公共也。今法如此而更重之，是法不信於民也。且方其时，上使立诛之则已。今既下廷尉，廷尉，天下之平也，一倾而天下用法皆为轻重，民安所措其手足？唯陛下察之。”良久，上曰：“廷尉当是也。”　　其后有人盗高庙坐前玉环，捕得，文帝怒，下廷尉治。释之案律盗宗庙服御物者为奏，奏当弃市。上大怒曰：“人之无道，乃盗先帝庙器，吾属廷尉者，欲致之族，而君以法奏之，非吾所以共承宗庙意也。”释之免冠顿首谢曰：“法如是足也。且罪等，然以逆顺为差。今盗宗庙器而族之，有如万分之一，假令愚民取长陵一抔土，陛下何以加其法乎？”久之，文帝与太后言之，乃许廷尉当。是时，中尉条侯周亚夫与梁相山都侯王恬开见释之持议平，乃结为亲友。张廷尉由此天下称之。　　后文帝崩，景帝立，释之恐，称病。欲免去，惧大诛至；欲见谢，则未知何如。用王生计，卒见谢，景帝不过也。　　王生者，善为黄老言，处士也。尝召居廷中，三公九卿尽会立，王生老人，曰“吾穇解”，顾谓张廷尉：“为我结穇！”释之跪而结之。既已，人或谓王生曰：“独柰何廷辱张廷尉，使跪结穇？”王生曰：“吾老且贱，自度终无益於张廷尉。张廷尉方今天下名臣，吾故聊辱廷尉，使跪结穇，欲以重之。”诸公闻之，贤王生而重张廷尉。　　张廷尉事景帝岁余，为淮南王相，犹尚以前过也。久之，释之卒。其子曰张挚，字长公，官至大夫，免。以不能取容当世，故终身不仕。　　冯唐者，其大父赵人。父徙代。汉兴徙安陵。唐以孝著，为中郎署长，事文帝。文帝辇过，问唐曰：“父老何自为郎？家安在？”唐具以实对。文帝曰：“吾居代时，吾尚食监高袪数为我言赵将李齐之贤，战於钜鹿下。今吾每饭，意未尝不在钜鹿也。父知之乎？”唐对曰：“尚不如廉颇、李牧之为将也。”上曰：“何以？”唐曰：“臣大父在赵时，为官将，善李牧。臣父故为代相，善赵将李齐，知其为人也。”上既闻廉颇、李牧为人，良说，而搏髀曰：“嗟乎！吾独不得廉颇、李牧时为吾将，吾岂忧匈奴哉！”唐曰：“主臣！陛下虽得廉颇、李牧，弗能用也。”上怒，起入禁中。良久，召唐让曰：“公柰何众辱我，独无间处乎？”唐谢曰：“鄙人不知忌讳。”　　当是之时，匈奴新大入朝?，杀北地都尉卬。上以胡寇为意，乃卒复问唐曰：“公何以知吾不能用廉颇、李牧也？”唐对曰：“臣闻上古王者之遣将也，跪而推毂，曰阃以内者，寡人制之；阃以外者，将军制之。军功爵赏皆决於外，归而奏之。此非虚言也。臣大父言，李牧为赵将居边，军市之租皆自用飨士，赏赐决於外，不从中扰也。委任而责成功，故李牧乃得尽其智能，遣选车千三百乘，彀骑万三千，百金之士十万，是以北逐单于，破东胡，灭澹林，西抑彊秦，南支韩、魏。当是之时，赵几霸。其后会赵王迁立，其母倡也。王迁立，乃用郭开谗，卒诛李牧，令颜聚代之。是以兵破士北，为秦所禽灭。今臣窃闻魏尚为云中守，其军市租尽以飨士卒，私养钱，五日一椎牛，飨宾客军吏舍人，是以匈奴远避，不近云中之塞。虏曾一入，尚率车骑击之，所杀其众。夫士卒尽家人子，起田中从军，安知尺籍伍符。终日力战，斩首捕虏，上功莫府，一言不相应，文吏以法绳之。其赏不行而吏奉法必用。臣愚，以为陛下法太明，赏太轻，罚太重。且云中守魏尚坐上功首虏差六级，陛下下之吏，削其爵，罚作之。由此言之，陛下虽得廉颇、李牧，弗能用也。臣诚愚，触忌讳，死罪死罪！”文帝说。是日令冯唐持节赦魏尚，复以为云中守，而拜唐为车骑都尉，主中尉及郡国车士。　　七年，景帝立，以唐为楚相，免。武帝立，求贤良，举冯唐。唐时年九十余，不能复为官，乃以唐子冯遂为郎。遂字王孙，亦奇士，与余善。　　太史公曰：张季之言长者，守法不阿意；冯公之论将率，有味哉！有味哉！语曰“不知其人，视其友”。二君之所称诵，可著廊庙。书曰“不偏不党，王道荡荡；不党不偏，王道便便”。张季、冯公近之矣。"
  },
  {
    "title": "送魏十六还苏州",
    "author": "皇甫冉",
    "dynasty": "唐代",
    "content": "秋夜深深北送君，阴虫切切不堪闻。归舟明日毗陵道，回首姑苏是白云。"
  },
  {
    "title": "送王司直",
    "author": "皇甫冉",
    "dynasty": "唐代",
    "content": "西塞云山远，东风道路长。人心胜潮水，相送过浔阳。"
  },
  {
    "title": "婕妤怨",
    "author": "皇甫冉",
    "dynasty": "唐代",
    "content": "由来咏团扇，今已值秋风。事逐时皆往，恩无日再中。早鸿闻上苑，寒露下深宫。颜色年年谢，相如赋岂工。"
  },
  {
    "title": "送陆鸿渐栖霞寺采茶",
    "author": "皇甫冉",
    "dynasty": "唐代",
    "content": "采茶非采菉，远远上层崖。布叶春风暖，盈筐白日斜。旧知山寺路，时宿野人家。借问王孙草，何时泛碗花。"
  },
  {
    "title": "巫山峡",
    "author": "皇甫冉",
    "dynasty": "唐代",
    "content": "巫峡见巴东，迢迢出半空。云藏神女馆，雨到楚王宫。朝暮泉声落，寒暄树色同。清猿不可听，偏在九秋中。"
  },
  {
    "title": "登山歌",
    "author": "皇甫冉",
    "dynasty": "唐代",
    "content": "青山前，青山后。登高望两处，两处今何有。烟景满川原，离人堪白首。"
  },
  {
    "title": "同温丹徒登万岁楼",
    "author": "皇甫冉",
    "dynasty": "唐代",
    "content": "高楼独立思依依，极浦遥山合翠微。江客不堪频北顾，塞鸿何事复南飞。丹阳古渡寒烟积，瓜步空洲远树稀。闻道王师犹转战，谁能谈笑解重围。"
  },
  {
    "title": "问李二司直所居云山",
    "author": "皇甫冉",
    "dynasty": "唐代",
    "content": "门外水流何处？天边树绕谁家？山色东西多少？朝朝几度云遮。"
  },
  {
    "title": "题陈胜林园",
    "author": "皇甫冉",
    "dynasty": "唐代",
    "content": "闭门不肯偶时人，荒竹闲园莫厌贫。腊后春风能几日？家中芳草自相亲。"
  },
  {
    "title": "小江怀灵一上人",
    "author": "皇甫冉",
    "dynasty": "唐代",
    "content": "江上年年春早，津头日日人行。借问山阴远近，犹闻薄暮钟声。"
  },
  {
    "title": "雨雪",
    "author": "皇甫冉",
    "dynasty": "唐代",
    "content": "风沙悲久戍，雨雪更劳师。绝漠无人境，将军苦战时。山川迷向背，氛雾失旌旗。徒念天涯隔，中人芳草期。"
  },
  {
    "title": "题画帐二首·其一",
    "author": "皇甫冉",
    "dynasty": "唐代",
    "content": "桂水饶枫杉，荆南足烟雨。犹疑黛色中，复是雒阳岨。"
  },
  {
    "title": "杂言迎神词二首。送神",
    "author": "皇甫冉",
    "dynasty": "唐代",
    "content": "露沾衣，月隐壁；气凄凄，人寂寂，风回雨度虚瑶席。来无声，去无迹，神心降和福远客。"
  },
  {
    "title": "归渡洛水",
    "author": "皇甫冉",
    "dynasty": "唐代",
    "content": "暝色赴春愁，归人南渡头。渚烟空翠合，滩月碎光流。澧浦饶芳草，沧浪有钓舟。谁知放歌客，此意正悠悠。"
  },
  {
    "title": "寻戴处士",
    "author": "皇甫冉",
    "dynasty": "唐代",
    "content": "车马长安道，谁知大隐心。蛮僧留古镜，蜀客寄新琴。晒药竹斋暖，捣茶松院深。思君一相访，残雪似山阴。"
  },
  {
    "title": "泊丹阳与诸人同舟至马林溪遇雨",
    "author": "皇甫冉",
    "dynasty": "唐代",
    "content": "云林不可望，溪水更悠悠。共载人皆客，离家春是秋。远山方对枕，细雨莫回舟。来往南徐路，多为芳草留。"
  },
  {
    "title": "渔子沟寄赵员外裴补阙",
    "author": "皇甫冉",
    "dynasty": "唐代",
    "content": "欲逐淮潮上，暂停渔子沟。相望知不见，终是屡回头。"
  },
  {
    "title": "送郑二之茅山",
    "author": "皇甫冉",
    "dynasty": "唐代",
    "content": "水流绝涧终日，草长深山暮春。犬吠鸡鸣几处，条桑种杏何人。"
  },
  {
    "title": "送元晟归潜山所居（一作送王山人归别业）",
    "author": "皇甫冉",
    "dynasty": "唐代",
    "content": "深山秋事早，君去复何如。裛露收新稼，迎寒葺旧庐。题诗即招隐，作赋是闲居。别后空相忆，嵇康懒寄书。"
  },
  {
    "title": "福先寺寻湛然寺主不见",
    "author": "皇甫冉",
    "dynasty": "唐代",
    "content": "寂然空伫立，往往报疏钟。高馆谁留客，东南二室峰。川原通霁色，田野变春容。惆怅层城暮，犹言归路逢。"
  },
  {
    "title": "长安路",
    "author": "皇甫冉",
    "dynasty": "唐代",
    "content": "长安九城路，戚里五侯家。结束趋平乐，联翩抵狭斜。高楼临远水，复道出繁花。唯见相如宅，蓬门度岁华。"
  },
  {
    "title": "病中对石竹花",
    "author": "皇甫冉",
    "dynasty": "唐代",
    "content": "散点空阶下，闲凝细雨中。那能久相伴，嗟尔殢秋风。"
  },
  {
    "title": "送薛秀才",
    "author": "皇甫冉",
    "dynasty": "唐代",
    "content": "虽是寻山客，还同慢世人。读书惟务静，无褐不忧贫。野色春冬树，鸡声远近邻。郄公即吾友，合与尔相亲。"
  },
  {
    "title": "乐府杂曲·鼓吹曲辞·巫山高",
    "author": "皇甫冉",
    "dynasty": "唐代",
    "content": "巫峡见巴东，迢迢半出空。云藏神女馆，雨到楚王宫。朝暮泉声落，寒暄树色同。清猿不可听，偏在九秋中。"
  },
  {
    "title": "赋得海边树",
    "author": "皇甫冉",
    "dynasty": "唐代",
    "content": "历历缘荒岸，溟溟入远天。每同沙草发，长共水云连。摇落潮风早，离披海雨偏。故伤游子意，多在客舟前。"
  },
  {
    "title": "送陆鸿渐赴越",
    "author": "皇甫冉",
    "dynasty": "唐代",
    "content": "行随新树深，梦隔重江远。迢递风日间，苍茫洲渚晚。"
  },
  {
    "title": "秋日东郊作",
    "author": "皇甫冉",
    "dynasty": "唐代",
    "content": "闲看秋水心无事，卧对寒松手自栽。庐岳高僧留偈别，茅山道士寄书来。燕知社日辞巢去，菊为重阳冒雨开。浅薄将何称献纳，临岐终日自迟回。"
  },
  {
    "title": "奉和对山僧",
    "author": "皇甫冉",
    "dynasty": "唐代",
    "content": "吏散重门掩，僧来闭阁闲。远心驰北阙，春兴寄东山。草长风光里，莺喧静默间。芳辰不可住，惆怅暮禽还。"
  },
  {
    "title": "送柳八员外赴江西",
    "author": "皇甫冉",
    "dynasty": "唐代",
    "content": "岐路穷无极，长江九派分。行人随旅雁，楚树入湘云。久在征南役，何殊蓟北勋。离心不可问，岁暮雪纷纷。"
  },
  {
    "title": "杂言无锡惠山寺流泉歌",
    "author": "皇甫冉",
    "dynasty": "唐代",
    "content": "寺有泉兮泉在山，锵金鸣玉兮长潺潺。作潭镜兮澄寺内，泛岩花兮到人间。土膏脉动知春早，隈隩阴深长苔草。处处萦回石磴喧，朝朝盥漱山僧老。僧自老，松自新。流活活，无冬春。任疏凿兮与汲引，若有意兮山中人。偏依佛界通仙境，明灭玲珑媚林岭。宛如太室临九潭，讵减天台望三井。我来结绶未经秋，已厌微官忆旧游。且复迟回犹未去，此心只为灵泉留。"
  },
  {
    "title": "山中五咏·门柳",
    "author": "皇甫冉",
    "dynasty": "唐代",
    "content": "接影武昌城，分行汉南道。何事闲门外，空对青山老。"
  },
  {
    "title": "重阳日酬李观",
    "author": "皇甫冉",
    "dynasty": "唐代",
    "content": "不见白衣来送酒，但令黄菊自开花。愁看日晚良辰过，步步行寻陶令家。"
  },
  {
    "title": "酬张继",
    "author": "皇甫冉",
    "dynasty": "唐代",
    "content": "怅望南徐登北固，迢遥西塞恨东关。落日临川问音信，寒潮唯带夕阳还。"
  },
  {
    "title": "杂言迎神词二首。迎神",
    "author": "皇甫冉",
    "dynasty": "唐代",
    "content": "启庭户，列芳鲜；目眇眇，心绵绵，因风托雨降琼筵。纷下拜，屡加笾，人心望岁祈丰年。"
  },
  {
    "title": "横吹曲辞。出塞",
    "author": "皇甫冉",
    "dynasty": "唐代",
    "content": "吹角出塞门，前瞻即胡地。三军尽回首，皆洒望乡泪。转念关山长，行看风景异。由来征戍客，各负轻生义。"
  },
  {
    "title": "山中五咏。山馆",
    "author": "皇甫冉",
    "dynasty": "唐代",
    "content": "山馆长寂寂，闲云朝夕来。空庭复何有，落日照青苔。"
  },
  {
    "title": "途中送权三兄弟（一作送权骅）",
    "author": "皇甫冉",
    "dynasty": "唐代",
    "content": "淮海风涛起，江关忧思长。同悲鹊绕树，独作雁随阳。山晚云初雪，汀寒月照霜。由来濯缨处，渔父爱沧浪。"
  },
  {
    "title": "九日寄郑丰",
    "author": "皇甫冉",
    "dynasty": "唐代",
    "content": "重阳秋已晚，千里信仍稀。何处登高望，知君正忆归。还当采时菊，定未授寒衣。欲识离居恨，郊园正掩扉。"
  },
  {
    "title": "使往寿州淮路寄刘长卿（一作判官）",
    "author": "皇甫冉",
    "dynasty": "唐代",
    "content": "榛草荒凉村落空，驱驰卒岁亦何功。蒹葭曙色苍苍远，蟋蟀秋声处处同。乡路遥知淮浦外，故人多在楚云东。日夕烟霜那可道，寿阳西去水无穷。"
  },
  {
    "title": "送钱唐路少府赴制举",
    "author": "皇甫冉",
    "dynasty": "唐代",
    "content": "公车待诏赴长安，客里新正阻旧欢。迟日未能销野雪，晴花偏自犯江寒。东溟道路通秦塞，北阙威仪识汉官。共许郤诜工射策，恩荣请向一枝看。"
  },
  {
    "title": "三月三日义兴李明府后亭泛舟（一作刘长卿诗）",
    "author": "皇甫冉",
    "dynasty": "唐代",
    "content": "江南烟景复如何，闻道新亭更可过。处处艺兰春浦绿，萋萋藉草远山多。壶觞须就陶彭泽，时俗犹传晋永和。更使轻桡徐转去，微风落日水增波。"
  },
  {
    "title": "少室山韦炼师升仙歌",
    "author": "皇甫冉",
    "dynasty": "唐代",
    "content": "红霞紫气昼氲氲，绛节青幢迎少君。忽从林下升天去，空使时人礼白云。"
  },
  {
    "title": "寄振上人无碍寺所居",
    "author": "皇甫冉",
    "dynasty": "唐代",
    "content": "恋亲时见在人群，多在东山就白云。独坐焚香诵经处，深山古寺雪纷纷。"
  },
  {
    "title": "和王给事（一本有维字）禁省梨花咏",
    "author": "皇甫冉",
    "dynasty": "唐代",
    "content": "巧解逢人笑，还能乱蝶飞。春时风入户，几片落朝衣。"
  },
  {
    "title": "送云阳少府（得归字）",
    "author": "皇甫冉",
    "dynasty": "唐代",
    "content": "渭曲春光无远近，池阳谷口倍芳菲。官舍村桥来几日，残花寥落待君归。"
  },
  {
    "title": "寄权器",
    "author": "皇甫冉",
    "dynasty": "唐代",
    "content": "露湿青芜时欲晚，水流黄叶意无穷。节近重阳念归否，眼前篱菊带秋风。"
  },
  {
    "title": "彭祖井（一本题上有奉和王相公五字）",
    "author": "皇甫冉",
    "dynasty": "唐代",
    "content": "上公旌节在徐方，旧井莓苔近寝堂。访古因知彭祖宅，得仙何必葛洪乡。清虚不共春池竟，盥漱偏宜夏日长。闻道延年如玉液，欲将调鼎献明光。"
  },
  {
    "title": "送夔州班使君",
    "author": "皇甫冉",
    "dynasty": "唐代",
    "content": "晚日照楼边，三军拜峡前。白云随浪散，青壁与山连。万岭岷峨雪，千家橘柚川。还如赴河内，天上去经年。"
  },
  {
    "title": "题竹扇赠别",
    "author": "皇甫冉",
    "dynasty": "唐代",
    "content": "湘竹殊堪制，齐纨且未工。幸亲芳袖日，犹带旧林风。掩笑歌筵里，传书卧阁中。竟将为别赠，宁与合欢同。"
  },
  {
    "title": "送处州裴使君赴京",
    "author": "皇甫冉",
    "dynasty": "唐代",
    "content": "使君朝北阙，车骑发东方。别喜天书召，宁忧地脉长。山行朝复夕，水宿露为霜。秋草连秦塞，孤帆落汉阳。新衔趋建礼，旧位识文昌。唯有东归客，应随南雁翔。"
  },
  {
    "title": "刘侍御朝命许停官归侍",
    "author": "皇甫冉",
    "dynasty": "唐代",
    "content": "孟孙唯问孝，莱子复辞官。幸遂温凊愿，其甘稼穑难。采芝供上药，拾槿奉晨餐。栋里云藏雨，山中暑带寒。非时应有笋，闲地尽生兰。赐告承优诏，长筵永日欢。"
  },
  {
    "title": "送令狐明府",
    "author": "皇甫冉",
    "dynasty": "唐代",
    "content": "行当腊候晚，共惜岁阴残。闻道巴山远，如何蜀路难。荒林藏积雪，乱石起惊湍。君有亲人术，应令劳者安。"
  },
  {
    "title": "东郊迎春",
    "author": "皇甫冉",
    "dynasty": "唐代",
    "content": "晓见苍龙驾，东郊春已迎。彩云天仗合，玄象太阶平。佳气山川秀，和风政令行。句陈霜骑肃，御道雨师清。律向韶阳变，人随草木荣。遥观上林树，今日遇迁莺。"
  },
  {
    "title": "怨回纥歌二首",
    "author": "皇甫冉",
    "dynasty": "唐代",
    "content": "白首南朝女，愁听异域歌。收兵颉利国，饮马胡芦河。毳布腥膻久，穹庐岁月多。雕巢城上宿，吹笛泪滂沱。祖席驻征棹，开帆信候潮。隔烟桃叶泣，吹管杏花飘。船去鸥飞阁，人归尘上桥。别离惆怅泪，江路湿红蕉。"
  },
  {
    "title": "早发中严寺别契上人",
    "author": "皇甫冉",
    "dynasty": "唐代",
    "content": "苍苍松桂阴，残月半西岑。素壁寒灯暗，红炉夜火深。厨开山鼠散，钟尽岭猿吟。行役方如此，逢师懒话心。"
  },
  {
    "title": "问正上人疾",
    "author": "皇甫冉",
    "dynasty": "唐代",
    "content": "医王犹有疾，妙理竞难穷。饵药应随病，观身转悟空。地闲花欲雨，窗冷竹生风。几日东林去，门人待远公。"
  },
  {
    "title": "赋得檐燕",
    "author": "皇甫冉",
    "dynasty": "唐代",
    "content": "拂水竞何忙，傍檐如有意。翻风去每远，带雨归偏驶。令君裁杏梁，更欲年年去。"
  },
  {
    "title": "见诸姬学玉台体",
    "author": "皇甫冉",
    "dynasty": "唐代",
    "content": "艳唱召燕姬，清弦待卢女。由来道姓秦，谁不知家楚。传杯见目成，结带明心许。宁辞玉辇迎，自堪金屋贮。朝朝作行云，襄王迷处所。"
  },
  {
    "title": "山中五咏·春早",
    "author": "皇甫冉",
    "dynasty": "唐代",
    "content": "草遍颍阳山，花开武陵水。春色既已同，人心亦相似。"
  },
  {
    "title": "题画帐二首·山水",
    "author": "皇甫冉",
    "dynasty": "唐代",
    "content": "桂水饶枫杉，荆南足烟雨。犹疑黛色中，复是雒阳岨。"
  },
  {
    "title": "杂言迎神词二首·送神",
    "author": "皇甫冉",
    "dynasty": "唐代",
    "content": "露沾衣，月隐壁；气凄凄，人寂寂，风回雨度虚瑶席。来无声，去无迹，神心降和福远客。"
  },
  {
    "title": "相和歌辞·婕妤怨",
    "author": "皇甫冉",
    "dynasty": "唐代",
    "content": "由来咏团扇，今与值秋风。事逐时皆往，恩无日再中。早鸿闻上苑，寒露下深宫。颜色年年谢，相如赋岂工。"
  },
  {
    "title": "和中丞奉使承恩，还终南旧居",
    "author": "皇甫冉",
    "dynasty": "唐代",
    "content": "轩车寻旧隐，宾从满郊园。萧散烟霞兴，殷勤故老言。谢公山不改，陶令菊犹存。苔藓侵垂钓，松篁长闭门。风霜清吏事，江海谕君恩。祗召趋宣室，沉冥在一论。"
  },
  {
    "title": "同韩给事观毕给事画松石",
    "author": "皇甫冉",
    "dynasty": "唐代",
    "content": "海峤微茫那得到，楚关迢递心空忆。夕郎善画岩间松，远意幽姿此何极。千条万叶纷异状，虎伏螭盘争劲力。扶疏半映晚天青，凝澹全和曙云黑。烟笼月照安可道，雨湿风吹未曾息。能将积雪辨晴光，每与连峰作寒色。龙楼不竞繁花吐，骑省偏宜遥夜直。罗浮道士访移来，少室山僧旧应识。掖垣深沈昼无事，终日亭亭在人侧。古槐衰柳宁足论，还对罘罳列行植。"
  },
  {
    "title": "送从侄栖闲律师",
    "author": "皇甫冉",
    "dynasty": "唐代",
    "content": "能知出世法，讵有在家心。南院开门送，东山策杖寻。经年期故里，及夏到空林。念远长劳望，朝朝草色深。"
  },
  {
    "title": "逢庄纳因赠",
    "author": "皇甫冉",
    "dynasty": "唐代",
    "content": "世故还相见，天涯共向东。春归江海上，人老别离中。郡吏名何晚，沙鸥道自同。甘泉须早献，且莫叹飘蓬。"
  },
  {
    "title": "送萧献士（一本题下有往邺中三字）",
    "author": "皇甫冉",
    "dynasty": "唐代",
    "content": "惆怅烟郊晚，依然此送君。长河隔旅梦，浮客伴孤云。淇上春山直，黎阳大道分。西陵倘一吊，应有士衡文。"
  },
  {
    "title": "送袁郎中破贼北归",
    "author": "皇甫冉",
    "dynasty": "唐代",
    "content": "优诏亲贤时独稀，中途紫绂换征衣。黄香省闼登朝去，杨仆楼船振旅归。万里长闻随战角，十年不得掩郊扉。□□□□□□□，但将词赋奉恩辉。"
  },
  {
    "title": "送王相公之幽州",
    "author": "皇甫冉",
    "dynasty": "唐代",
    "content": "自昔萧曹任，难兼卫霍功。勤劳无远近，旌节屡西东。不选三河卒，还令万里通。雁行缘古塞，马鬣起长风。遮虏关山静，防秋鼓角雄。徒思一攀送，羸老荜门中。"
  },
  {
    "title": "初出沅江夜入湖",
    "author": "皇甫冉",
    "dynasty": "唐代",
    "content": "放溜出江口，回瞻松栝深。不知舟中月，更引湖间心。"
  },
  {
    "title": "奉和王相公早春登徐州城",
    "author": "皇甫冉",
    "dynasty": "唐代",
    "content": "落日凭危堞，春风似故乡。川流通楚塞，山色绕徐方。壁垒依寒草，旌旗动夕阳。元戎资上策，南亩起耕桑。"
  },
  {
    "title": "宿洞灵观",
    "author": "皇甫冉",
    "dynasty": "唐代",
    "content": "孤烟灵洞远，积雪满山寒。松柏凌高殿，莓苔封古坛。客来清夜久，仙去白云残。明日开金箓，焚香更沐兰。"
  },
  {
    "title": "送李山人还",
    "author": "皇甫冉",
    "dynasty": "唐代",
    "content": "从来无检束，只欲老烟霞。鸡犬声相应，深山有几家。"
  },
  {
    "title": "韦中丞西厅海榴",
    "author": "皇甫冉",
    "dynasty": "唐代",
    "content": "海花争让候榴花，犯雪先开内史家。末客朝朝铃阁下，从公步履玩年华。"
  },
  {
    "title": "送张道士归茅山谒李尊师",
    "author": "皇甫冉",
    "dynasty": "唐代",
    "content": "向山独有一人行，近洞应逢双鹤迎。尝以素书传弟子，还因白石号先生。无穷杏树行时种，几许芝田向月耕。师事少君年岁久，欲随旄节往层城。"
  },
  {
    "title": "之京留别刘方平",
    "author": "皇甫冉",
    "dynasty": "唐代",
    "content": "客子慕俦侣，含凄整晨装。邀欢日不足，况乃前期长。离袂惜嘉月，远还劳折芳。迟回越二陵，回首但苍茫。乔木清宿雨，故关愁夕阳。人言长安乐，其奈缅相望。"
  },
  {
    "title": "送刘兵曹还陇山居",
    "author": "皇甫冉",
    "dynasty": "唐代",
    "content": "离堂徒宴语，行子但悲辛。虽是还家路，终为陇上人。先秋雪已满，近夏草初新。唯有闻羌笛，梅花曲里春。"
  },
  {
    "title": "同李三月夜作",
    "author": "皇甫冉",
    "dynasty": "唐代",
    "content": "霜风惊度雁，月露皓疏林。处处砧声发，星河秋夜深。"
  },
  {
    "title": "招隐寺送阎判官还江州",
    "author": "皇甫冉",
    "dynasty": "唐代",
    "content": "离别那逢秋气悲，东林更作上方期。共知客路浮云外，暂爱僧房坠叶时。长江九派人归少，寒岭千重雁度迟。借问浔阳在何处，每看潮落一相思。"
  },
  {
    "title": "寄刘方平大谷田家",
    "author": "皇甫冉",
    "dynasty": "唐代",
    "content": "故山闻独往，樵路忆相从。冰结泉声绝，霜清野翠浓。篱边颍阳道，竹外少姨峰。日夕田家务，寒烟隔几重。"
  },
  {
    "title": "酬李补阙",
    "author": "皇甫冉",
    "dynasty": "唐代",
    "content": "十年归客但心伤，三径无人已自荒。夕宿灵台伴烟月，晨趋建礼逐衣裳。偶因麋鹿随丰草，谬荷鸳鸾借末行。纵有谏书犹未献，春风拂地日空长。"
  },
  {
    "title": "送志弥师往淮南",
    "author": "皇甫冉",
    "dynasty": "唐代",
    "content": "已能持律藏，复去礼禅亭。长老偏摩顶，时流尚诵经。独行寒野旷，旅宿远山青。眷属空相望，鸿飞已杳冥。"
  },
  {
    "title": "独孤中丞筵陪饯韦君赴升州",
    "author": "皇甫冉",
    "dynasty": "唐代",
    "content": "中司龙节贵，上客虎符新。地控吴襟带，才高汉缙绅。泛舟应度腊，入境便行春。处处歌来暮，长江建业人。"
  },
  {
    "title": "酬张二仲彝",
    "author": "皇甫冉",
    "dynasty": "唐代",
    "content": "吴洲见芳草，楚客动归心。屈宋乡山古，荆衡烟雨深。艰难十载别，羁旅四愁侵。澧月通沅水，湘云入桂林。已看生白发，当为乏黄金。江海时相见，唯闻梁甫吟。"
  },
  {
    "title": "与张补阙、王炼师自…留别赵员外裴补阙同赋杂题一首",
    "author": "皇甫冉",
    "dynasty": "唐代",
    "content": "朝朝春事晚，泛泛行舟远。淮海思无穷，悠扬烟景中。幸将仙子去，复与故人同。高枕随流水，轻帆任远风。钟声野寺迥，草色故城空。送别高台上，裴回共惆怅。悬知白日斜，定是犹相望。"
  },
  {
    "title": "山中横云（一作题画帐）",
    "author": "皇甫冉",
    "dynasty": "唐代",
    "content": "湘水风日满，楚山朝夕空。连峰虽已见，犹念长云中。"
  },
  {
    "title": "酬张二仓曹扬子所居见寄兼呈韩郎中",
    "author": "皇甫冉",
    "dynasty": "唐代",
    "content": "孤云独鹤自悠悠，别后经年尚泊舟。渔父置词相借问，郎官能赋许依投。折芳远寄三春草，乘兴闲看万里流。莫怪杜门频乞假，不堪扶病拜龙楼。"
  },
  {
    "title": "寄刘方平",
    "author": "皇甫冉",
    "dynasty": "唐代",
    "content": "坐忆山中人，穷栖事南亩。烟霞相亲外，墟落今何有。潘郎作赋年，陶令辞官后。达生遗自适，良愿固无负。田取颍水流，树入阳城口。岁暮忧思盈，离居不堪久。"
  },
  {
    "title": "曾东游以诗寄之",
    "author": "皇甫冉",
    "dynasty": "唐代",
    "content": "出郭离言多，回车始知远。寂然层城暮，更念前山转。总辔越成皋，浮舟背梁苑。朝朝劳延首，往往若在眼。落日孤云还，边愁迷楚关。如何溆花发，复对游子颜。古寺杉栝里，连樯洲渚间。烟生海西岸，云见吴南山。惊风扫芦荻，翻浪连天白。正是扬帆时，偏逢江上客。由来许佳句，况乃惬所适。嵯峨天姥峰，翠色春更碧。气凄湖上雨，月净剡中夕。钓艇或相逢，江蓠又堪摘。迢迢始宁墅，芜没谢公宅。朱槿列摧墉，苍苔遍幽石。顾予任疏懒，期尔振羽翮。沧洲未可行，须售金门策。"
  },
  {
    "title": "酬李司兵直夜见寄",
    "author": "皇甫冉",
    "dynasty": "唐代",
    "content": "江城闻鼓角，旅宿复何如。寒月此宵半，春风旧岁馀。徒云资薄禄，未必胜闲居。见欲扁舟去，谁能畏简书。"
  },
  {
    "title": "送薛判官之越",
    "author": "皇甫冉",
    "dynasty": "唐代",
    "content": "时难自多务，职小亦求贤。道路无辞远，云山并在前。樟亭待潮处，已是越人烟。"
  },
  {
    "title": "送李万州赴饶州觐省（得西字）",
    "author": "皇甫冉",
    "dynasty": "唐代",
    "content": "前程观拜庆，旧馆惜招携。荀氏风流远，胡家清白齐。川回吴岫失，塞阔楚云低。举目亲鱼鸟，惊心怯鼓鼙。人稀渔浦外，滩浅定山西。无限青青草，王孙去不迷。"
  },
  {
    "title": "送陆澧郭郧",
    "author": "皇甫冉",
    "dynasty": "唐代",
    "content": "才见吴洲百草春，已闻燕雁一声新。秋风何处催年急，偏逐山行水宿人。"
  },
  {
    "title": "酬包评事壁画山水见寄",
    "author": "皇甫冉",
    "dynasty": "唐代",
    "content": "一官知所傲，本意在云泉。濡翰生新兴，群峰忽眼前。黛中分远近，笔下起风烟。岩翠深樵路，湖光出钓船。寒侵赤城顶，日照武陵川。若览名山志，仍闻招隐篇。遂令江海客，惆怅忆闲田。"
  },
  {
    "title": "渡汝水向太和山",
    "author": "皇甫冉",
    "dynasty": "唐代",
    "content": "落日事搴陟，西南投一峰。诚知秋水浅，但怯无人踪。"
  },
  {
    "title": "屏风上各赋一物得携琴客",
    "author": "皇甫冉",
    "dynasty": "唐代",
    "content": "不是向空林，应当就磐石。白云知隐处，芳草迷行迹。如何祗役心，见尔携琴客。"
  },
  {
    "title": "白头吟",
    "author": "卓文君",
    "dynasty": "两汉",
    "content": "皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。竹竿何袅袅，鱼尾何簁簁！男儿重意气，何用钱刀为！"
  },
  {
    "title": "诀别书",
    "author": "卓文君",
    "dynasty": "两汉",
    "content": "春华竞芳，五色凌素，琴尚在御，而新声代故！锦水有鸳，汉宫有木，彼物而新，嗟世之人兮，瞀于淫而不悟！朱弦断，明镜缺，朝露晞，芳时歇，白头吟，伤离别，努力加餐勿念妾，锦水汤汤，与君长诀！"
  },
  {
    "title": "过零丁洋",
    "author": "文天祥",
    "dynasty": "宋代",
    "content": "辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。"
  },
  {
    "title": "正气歌",
    "author": "文天祥",
    "dynasty": "宋代",
    "content": "予囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当侵沴，鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：“吾善养吾浩然之气。”彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。"
  },
  {
    "title": "南安军",
    "author": "文天祥",
    "dynasty": "宋代",
    "content": "梅花南北路，风雨湿征衣。出岭同谁出？归乡如此归！山河千古在，城郭一时非。饿死真吾志，梦中行采薇。"
  },
  {
    "title": "扬子江",
    "author": "文天祥",
    "dynasty": "宋代",
    "content": "几日随风北海游，回从扬子大江头。臣心一片磁针石，不指南方不肯休。"
  },
  {
    "title": "端午即事",
    "author": "文天祥",
    "dynasty": "宋代",
    "content": "五月五日午，赠我一枝艾。故人不可见，新知万里外。丹心照夙昔，鬓发日已改。我欲从灵均，三湘隔辽海。"
  },
  {
    "title": "指南录后序",
    "author": "文天祥",
    "dynasty": "宋代",
    "content": "　　德祐二年二月十九日，予除右丞相兼枢密使，都督诸路军马。时北兵已迫修门外，战、守、迁皆不及施。缙绅、大夫、士萃于左丞相府，莫知计所出。会使辙交驰，北邀当国者相见，众谓予一行为可以纾祸。国事至此，予不得爱身；意北亦尚可以口舌动也。初，奉使往来，无留北者，予更欲一觇北，归而求救国之策。于是辞相印不拜，翌日，以资政殿学士行。　　初至北营，抗辞慷慨，上下颇惊动，北亦未敢遽轻吾国。不幸吕师孟构恶于前，贾余庆献谄于后，予羁縻不得还，国事遂不可收拾。予自度不得脱，则直前诟虏帅失信，数吕师孟叔侄为逆，但欲求死，不复顾利害。北虽貌敬，实则愤怒，二贵酋名曰“馆伴”，夜则以兵围所寓舍，而予不得归矣。未几，贾余庆等以祈请使诣北。北驱予并往，而不在使者之目。予分当引决，然而隐忍以行。昔人云：“将以有为也”。　　至京口，得间奔真州，即具以北虚实告东西二阃，约以连兵大举。中兴机会，庶几在此。留二日，维扬帅下逐客之令。不得已，变姓名，诡踪迹，草行露宿，日与北骑相出没于长淮间。穷饿无聊，追购又急，天高地迥，号呼靡及。已而得舟，避渚洲，出北海，然后渡扬子江，入苏州洋，展转四明、天台，以至于永嘉。　　呜呼！予之及于死者，不知其几矣！诋大酋当死；骂逆贼当死；与贵酋处二十日，争曲直，屡当死；去京口，挟匕首以备不测，几自刭死；经北舰十余里，为巡船所物色，几从鱼腹死；真州逐之城门外，几彷徨死；如扬州，过瓜洲扬子桥，竟使遇哨，无不死；扬州城下，进退不由，殆例送死；坐桂公塘土围中，骑数千过其门，几落贼手死；贾家庄几为巡徼所陵迫死；夜趋高邮，迷失道，几陷死；质明，避哨竹林中，逻者数十骑，几无所逃死；至高邮，制府檄下，几以捕系死；行城子河，出入乱尸中，舟与哨相后先，几邂逅死；至海陵，如高沙，常恐无辜死；道海安、如皋，凡三百里，北与寇往来其间，无日而非可死；至通州，几以不纳死；以小舟涉鲸波出，无可奈何，而死固付之度外矣。呜呼！死生，昼夜事也。死而死矣，而境界危恶，层见错出，非人世所堪。痛定思痛，痛何如哉！　　予在患难中，间以诗记所遭，今存其本不忍废。道中手自抄录。使北营，留北关外，为一卷；发北关外，历吴门、毗陵，渡瓜洲，复还京口，为一卷；脱京口，趋真州、扬州、高邮、泰州、通州，为一卷；自海道至永嘉、来三山，为一卷。将藏之于家，使来者读之，悲予志焉。　　呜呼！予之生也幸，而幸生也何为？所求乎为臣，主辱，臣死有余僇；所求乎为子，以父母之遗体行殆，而死有余责。将请罪于君，君不许；请罪于母，母不许；请罪于先人之墓，生无以救国难，死犹为厉鬼以击贼，义也；赖天之灵，宗庙之福，修我戈矛，从王于师，以为前驱，雪九庙之耻，复高祖之业，所谓誓不与贼俱生，所谓鞠躬尽力，死而后已，亦义也。嗟夫！若予者，将无往而不得死所矣。向也使予委骨于草莽，予虽浩然无所愧怍，然微以自文于君亲，君亲其谓予何！诚不自意返吾衣冠，重见日月，使旦夕得正丘首，复何憾哉！复何憾哉！　　是年夏五，改元景炎，庐陵文天祥自序其诗，名曰《指南录》。"
  },
  {
    "title": "酹江月·和友驿中言别",
    "author": "文天祥",
    "dynasty": "宋代",
    "content": "乾坤能大，算蛟龙元不是池中物。风雨牢愁无著处，那更寒蛩四壁。横槊题诗，登楼作赋，万事空中雪。江流如此，方来还有英杰。堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。"
  },
  {
    "title": "金陵驿二首",
    "author": "文天祥",
    "dynasty": "宋代",
    "content": "草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。"
  },
  {
    "title": "沁园春·题潮阳张许二公庙",
    "author": "文天祥",
    "dynasty": "宋代",
    "content": "为子死孝，为臣死忠，死又何妨。自光岳气分，士无全节；君臣义缺，谁负刚肠。骂贼张巡，爱君许远，留取声名万古香。后来者，无二公之操，百炼之钢。人生翕歘云亡。好烈烈轰轰做一场。使当时卖国，甘心降虏，受人唾骂，安得流芳。古庙幽沉，仪容俨雅，枯木寒鸦几夕阳。邮亭下，有奸雄过此，仔细思量。"
  },
  {
    "title": "金陵驿·其一",
    "author": "文天祥",
    "dynasty": "宋代",
    "content": "草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。"
  },
  {
    "title": "满江红·燕子楼中",
    "author": "文天祥",
    "dynasty": "宋代",
    "content": "和王夫人《满江红》韵，以庶几后山《妾薄命》之意。燕子楼中，又捱过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端、蕉影上窗纱，青灯歇。曲池合，高台灭。人间事，何堪说！向南阳阡上，满襟清血。世态便如翻覆雨，妾身元是分明月。笑乐昌、一段好风流，菱花缺。"
  },
  {
    "title": "满江红·代王夫人作",
    "author": "文天祥",
    "dynasty": "宋代",
    "content": "试问琵琶，胡沙外怎生风色。最苦是、姚黄一朵，移根仙阙。王母欢阑琼宴罢，仙人泪满金盘侧。听行宫、半夜雨淋铃，声声歇。彩云散，香尘灭。铜驼恨，那堪说！想男儿慷慨，嚼穿龈血。回首昭阳辞落日，伤心铜雀迎秋月。算妾身、不愿似天家，金瓯缺。"
  },
  {
    "title": "建康",
    "author": "文天祥",
    "dynasty": "宋代",
    "content": "金陵古会府，南渡旧陪京。山势犹盘礴，江流已变更。健儿徙幽土，新鬼哭台城。一片清溪月，偏于客有情。"
  },
  {
    "title": "读赤壁赋前后二首",
    "author": "文天祥",
    "dynasty": "宋代",
    "content": "一笑沧波浩浩流，只鸡斗酒更扁舟。八龙写作诗中案，孤鹤来为梦里游。杨柳远烟连北府，芦花新月对南楼。玉仙来往清风夜，还识江山似旧不。"
  },
  {
    "title": "回董提举中秋请宴启",
    "author": "文天祥",
    "dynasty": "宋代",
    "content": "照江叠节，载画舫之清冰；待月举杯，呼芳樽于绿净。拜华星之坠几，约明月之浮槎。风雨满城，何幸两重阳之近；江山如画，尚从前赤壁之游。槁秸申酬，轮嗣布。"
  },
  {
    "title": "端午感兴",
    "author": "文天祥",
    "dynasty": "宋代",
    "content": "流棹西来恨未销，鱼龙寂寞暗风潮。楚人犹自贪儿戏，江上年年夺锦标。"
  },
  {
    "title": "怀孔明",
    "author": "文天祥",
    "dynasty": "宋代",
    "content": "斜谷事不济，将星殒营中。至今出师表，读之泪沾胸。汉贼明大义，赤心贯苍穹。世以成败论，操懿真英雄。"
  },
  {
    "title": "晓起",
    "author": "文天祥",
    "dynasty": "宋代",
    "content": "远寺鸣金铎，疏窗试宝熏。秋声江一片，曙影月三分。倦鹤行黄叶，痴猿坐白云。道人无一事，抱膝看回文。"
  },
  {
    "title": "二月六日海上大战国事不济孤臣天祥坐北舟中",
    "author": "文天祥",
    "dynasty": "宋代",
    "content": "长平一坑四十万，秦人欢欣赵人怨。大风扬沙水不流，为楚者乐为汉愁。兵家胜负常不一，纷纷干戈何时毕。必有天吏将明威，不嗜杀人能一之。我生之初尚无疚，我生之后遭阳九。厥角稽首并二州，正气扫地山河羞。身为大臣义当死，城下师盟愧牛耳。间关归国洗日光，白麻重宣不敢当。出师三年劳且苦，只尺长安不得睹。非无虓虎士如林，一日不戈为人擒。楼船千艘下天角，两雄相遭争奋搏。古来何代无战争，未有锋蝟交沧溟。游兵日来复日往，相持一月为鹬蚌。南人志欲扶崑崙，北人气欲黄河吞。一朝天昏风雨恶，炮火雷飞箭星落。谁雌谁雄顷刻分，流尸漂血洋水浑。昨朝南船满崖海，今朝只有北船在。昨夜两边桴鼓鸣，今朝船船鼾睡声。北兵去家八千里，椎牛釃酒人人喜。惟有孤臣雨泪垂，冥冥不敢向人啼。六龙杳霭知何处，大海茫茫隔烟雾。我欲借剑斩佞臣，黄金横带为何人。"
  },
  {
    "title": "酹江月（南康军和苏韵）",
    "author": "文天祥",
    "dynasty": "宋代",
    "content": "庐山依旧，凄凉处、无限江南风物。空翠睛岚浮汗漫，还障天东半壁。雁过孤峰，猿归危嶂，风急波翻雪。乾坤未老，地灵尚有人杰。堪嗟漂泊孤舟，河倾斗落，客梦催明发。南浦闲云过草树，回首旌旗明灭。三十年来，十年一过，空有星星发。夜深悉听，胡笳吹彻寒月。"
  },
  {
    "title": "思故乡第一百五十六",
    "author": "文天祥",
    "dynasty": "宋代",
    "content": "天地西江远，无家问死生。凉风起天末，万里故乡情。"
  },
  {
    "title": "题滕王阁",
    "author": "文天祥",
    "dynasty": "宋代",
    "content": "五云窗户瞰沧浪，犹带唐人翰墨香。日月四时黄道阔，江山一片画图长。回风何处抟双雁，冻雨谁人驾独航。回首十年此漂泊，阁前新柳已成行。"
  },
  {
    "title": "西瓜吟",
    "author": "文天祥",
    "dynasty": "宋代",
    "content": "拔出金佩刀，斫破苍玉瓶。千点红樱桃，一团黄水晶。下咽顿除烟火气，入齿便作冰雪声。长安清富说邵平，争如汉朝作公卿。"
  },
  {
    "title": "山中立夏用坐客韵",
    "author": "文天祥",
    "dynasty": "宋代",
    "content": "归来泉石国，日月共溪翁。夏气重渊底，春光万象中。穷吟到云黑，淡饮胜裙红。一阵弦声好，人间解愠风。"
  },
  {
    "title": "彭通伯卫和堂",
    "author": "文天祥",
    "dynasty": "宋代",
    "content": "理身如理国，用药如用兵。人能保天和，于身为太平。外邪奸其间，甚于寇抢攘。守护一不谨，乘间敌益勍。古有黄帝书，犹今六韬经。悍夫命雄喙，仁将资参苓。羽衣为其徒，识破阴阳争。指授别生死，铮然震能名。道家摄铅汞，肤腠如重扃。到头关键密，六气无敢婴。君方建旗鼓，不敢走且惊。他时櫜吾弓，闭门读黄庭。"
  },
  {
    "title": "齐天乐（庆湖北漕知鄂州李楼峰）",
    "author": "文天祥",
    "dynasty": "宋代",
    "content": "南楼月转银河曙，玉箫又吹梅早。鹦鹉沙晴，葡萄水暖，一缕燕香清袅。瑶池春透。想桃露霏霞，菊波沁晓。袍锦风流，御仙花带瑞虹绕。玉关人下未老。唤矶头黄鹤，岸巾谈笑。剑拂准清，槊横楚黛，雨洗一川烟草。印黄似斗。看半砚蔷薇，满鞍杨柳。沙路归来，金貂蝉翼小。"
  },
  {
    "title": "端午",
    "author": "文天祥",
    "dynasty": "宋代",
    "content": "五月五日午，薰风自南至。试为问大钧，举杯三酹地。田文当日生，屈原当日死。生为薛城君，死作汨罗鬼。高堂狐兔游，雍门发悲涕。人命草头露，荣华风过耳。唯有烈士心，不随水俱逝。至今荆楚人，江上年年祭。不知生者荣，但知死者贵。勿谓死可憎，勿谓生可喜。万物皆有尽，不灭唯天理。百年如一日，一日或千岁。秋风汾水辞，春暮兰亭记。莫作留连悲，高歌舞槐翠。"
  },
  {
    "title": "得儿女消息",
    "author": "文天祥",
    "dynasty": "宋代",
    "content": "故国斜阳草自春，争元作相总成尘。孔明已负金刀志，元亮犹怜典午身。肮脏到头方是汉，娉婷更欲向何人。痴儿莫问今生计，还种来生未了因。"
  },
  {
    "title": "常州",
    "author": "文天祥",
    "dynasty": "宋代",
    "content": "山河千里在，烟火一家无。壮甚睢阳守，冤哉马邑屠。苍天如可问，赤子果何辜。唇齿提封旧，抚膺三叹吁。"
  },
  {
    "title": "陈贯道摘坡诗如寄以自号达者之流也为赋浩浩",
    "author": "文天祥",
    "dynasty": "宋代",
    "content": "浩浩歌，人生如寄可奈何。春秋去来传鸿燕，朝暮出没奔羲娥。青丝冉冉上霜雪，百年欻若弹指过。封侯未必胜瓜圃，青门老子聊婆娑。江湖流浪何不可，亦曾力士为脱靴。清风明月不用买，何处不是安乐窝。鹤胫岂长凫岂短，夔足非少蚿非多。浩浩歌，人生如寄可奈何。不能高飞与远举，天荒地老悬网罗。到头北邙一抙王，万事碌碌空奔波。金张许史久寂寞，古来贤圣闻丘轲。乃知世间为长物，惟有真我难灭磨。浩浩歌，人生如寄可奈何。春梦婆，春梦婆，拍手笑呵呵。是亦一东坡，非亦一东坡。"
  },
  {
    "title": "山中六言三首",
    "author": "文天祥",
    "dynasty": "宋代",
    "content": "两两渔舟摇下，双双紫燕飞回。流水白云芳草，清风明月苍苔。"
  },
  {
    "title": "无锡",
    "author": "文天祥",
    "dynasty": "宋代",
    "content": "金山冉冉波涛雨，锡水泯泯草木春。二十年前曾去路，三千里外作行人。英雄未死心为碎，父老相逢鼻欲辛。夜读程婴存赵事，一回惆怅一沾巾。"
  },
  {
    "title": "言志",
    "author": "文天祥",
    "dynasty": "宋代",
    "content": "九垠化为魅，亿丑俘为虏。既不能变姓名卒于吴，又不能髠钳奴于鲁。远引不如四皓翁，高蹈不如仲连父。冥鸿堕矰缴，长鲸陷网罟。鷃燕上下争谁何，蝼蚁等闲相尔汝。狼藉山河岁云杪，飘零海角春重暮。百年落落生涯尽，万里遥遥行役苦。我生不辰逢百罹，求仁得仁尚何语。一死鸿毛或泰山，之轻之重安所处。妇女低头守巾帼，男儿嚼齿吞刀锯。杀身慷慨犹易免，取义从容未轻许。仁人志士所植立，横绝地维屹天柱。以身殉道不苟生，道在光明照千古。素王不作春秋废，兽蹄鸟迹交中土。闰位适在三七间，礼乐终当属真主。李陵卫律罪通天，遗臭至今使人吐。种瓜东门不可得，暴骨匈奴固其所。平生读书为谁事，临难何忧复何惧。已矣夫，易箦不必如曾参，结缨犹当效子路。"
  },
  {
    "title": "七月二日大雨歌",
    "author": "文天祥",
    "dynasty": "宋代",
    "content": "燕山五六月，气候苦不常。积阴绵五旬，畏景淡无光。天漏比西极，地湿等南方。今何苦常雨，昔何苦常暘。七月二日夜，天工为谁忙。浮云黑如墨，飘风怒如狂。滂沱至夜半，天地为低昂。势如蛟龙出，平陆俄怀襄。初疑倒巫峡，又似翻萧湘。千门各已闭，仰视天茫茫。但闻屋侧声，人力无支当。嗟哉此圜土，占胜非高冈。赭衣无容足，南房并北房。北房水二尺，聚立唯东箱。桎梏犹自可，凛然覆穹墙。嘈嘈复杂杂，丞汗流成浆。张目以待旦，沈沈漏何长。南冠者为谁，独居沮洳场。此夕水弥满，浮动八尺床。壁老如欲压，守者殊皇皇。我方鼾鼻睡，逍遥游帝乡。百年一大梦，所历皆黄粱。死生已勘破，身世如遗忘。雄鸡叫东白，渐闻语场扬。论言苦飘扬，形势犹仓黄。起来立泥涂，一笑褰衣裳。遗书宛在架，吾道终未亡。"
  },
  {
    "title": "六歌",
    "author": "文天祥",
    "dynasty": "宋代",
    "content": "有子有子风骨殊，释氏抱送徐卿雏。四月八日摩尼珠，榴花犀钱络绣襦。兰汤百沸香似酥，欻随飞电飘泥涂。汝兄十三骑鲸鱼，汝今知在三岁无。呜呼四歌兮歌以吁，灯前老我明月孤。有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔遡风立斯须。"
  },
  {
    "title": "怀扬通州",
    "author": "文天祥",
    "dynasty": "宋代",
    "content": "江波无柰暮云阴，一片朝宗只此心。今日海头觅船去，始知百炼是精金。"
  },
  {
    "title": "赴阙",
    "author": "文天祥",
    "dynasty": "宋代",
    "content": "楚月穿春袖，吴霜透晓鞯。壮心欲填海，苦胆为忧天。役役惭金注，悠悠欢瓦全。丈夫竟何事，一日定千年。"
  },
  {
    "title": "禅关",
    "author": "文天祥",
    "dynasty": "宋代",
    "content": "秋风吹日上禅关，路入松花第一弯。只愿四时烟雾少，满城楼阁见青山。"
  },
  {
    "title": "岁祝犁单阏月赤奋若日焉逢涒滩遇异人指示以",
    "author": "文天祥",
    "dynasty": "宋代",
    "content": "谁知真患难，忽悟大光明。日出云俱静，风消水自平。功名几灭性，忠孝大劳生。天下惟豪杰，神仙立地成。"
  },
  {
    "title": "夜潮",
    "author": "文天祥",
    "dynasty": "宋代",
    "content": "雨恶风狞夜色浓，潮头如屋打孤蓬。漂零行路丹心苦，梦里一声何处鸿。"
  },
  {
    "title": "赠墨林曹大崧",
    "author": "文天祥",
    "dynasty": "宋代",
    "content": "巍峨幼妇碑，伶俜七步诗。又得墨林墨淋漓，凑作曹家三绝奇。"
  },
  {
    "title": "齐天乐（甲戌湘宪种德堂灯屏）",
    "author": "文天祥",
    "dynasty": "宋代",
    "content": "夜来早得东风信，潇湘一川新绿，柳色含晴，梅心沁暖，春浅千花如束。银蝉乍浴。正沙雁将还，海鳌初矗。云拥旌旗，笑声人在画阑曲。星虹瑶树缥缈，佩环鸣碧落，瑞笼华屋。露耿铜虬，冰翻铁马，帘幕光摇金粟。迟迟倚竹。更为把瑶尊，满斟醽醁。回首宫莲，夜深归院烛。"
  },
  {
    "title": "贵卿",
    "author": "文天祥",
    "dynasty": "宋代",
    "content": "天高并地迥，与子独牢愁。初作燕齐客，今为淮海游。半生谁俯仰，一死共沉浮。我视君年长，相看比惠州。"
  },
  {
    "title": "己卯十月一日至燕越五日罹狴犴有感而赋",
    "author": "文天祥",
    "dynasty": "宋代",
    "content": "寥阳殿上步黄金，一落颠崖地狱深。苏武窖中偏喜卧，刘琨囚里不妨吟。生前已见夜叉面，死去只因菩萨心。万里风沙知己尽，谁人会得广陵音。"
  },
  {
    "title": "和中斋韵",
    "author": "文天祥",
    "dynasty": "宋代",
    "content": "功业飘零五丈原，如今局促傍谁辕。挽首北去明妃泪，啼血南飞望帝魂。骨肉凋残唯我在，形容变尽只声存。洪流千古英雄恨，兰作行舟柳作樊。"
  },
  {
    "title": "赠莆阳卓大著顺宁精舍三十韵",
    "author": "文天祥",
    "dynasty": "宋代",
    "content": "人生天地间，一死非细事。识破此条贯，八九分地位。赵岐图寿藏，杜牧拟墓志。祭文潜自撰，荷锸伶常醉。此等蜕浮生，见解已不易。齐物逍遥游，大抵蒙庄意，圣门有大法，学者必孔自。知生未了了，未到知死地。原始则返终，终始本一致。后来得西铭，精蕴发洙泗。吾体天地塞，吾气天地帅。一节非践形，终身莫继志。舜功禹顾养，参全颖锡类。伯奇令无违，申生恭不贰。圣贤当其生，无日不惴惴。彼岂不大观，何苦勤兴寐。吾顺苟不亏，吾宁始无愧。人而有所忝，旷达未足智。卓哉居士翁，方心不姿媚。蒙谗以去国，七年无怨怼。风雨三间茅，松楸接苍翠。斯丘亦乐哉，未老先位置。宇宙如许大，岂以为敝屣。当其归去来，致命聊自遂。天之生贤才，初意岂无为。民胞物同与，何莫非己累。君方仕于朝，名高贵所萃。乾坤父母身，方来日川至。西铭一篇书，顺事为大义。请君观我生，姑置末四字。"
  },
  {
    "title": "遇灵阳子谈道赠以诗",
    "author": "文天祥",
    "dynasty": "宋代",
    "content": "昔我爱泉石，长揖离公卿。结屋青山下，咫尺蓬与瀛。至人不可见，世尘忽相缨。业风吹浩劫，蜗角争浮名。偶逢大吕翁，如有宿世盟。相从语寥廓，俯仰万念轻。天地不知老，日月交其精。人一阴阳性，本来自长生。指点虚无间，引我归员明。一针透顶门，道骨由天成。我如一逆旅，久欲蹑屩行。闻师此妙廖，蘧庐复何情。"
  },
  {
    "title": "小年",
    "author": "文天祥",
    "dynasty": "宋代",
    "content": "燕朔逢穷腊，江南拜小年。岁时生处乐，身世死为缘。鸦噪千山雪，鸿飞万里天。出门意寥廓，四顾但茫然。"
  },
  {
    "title": "见艾有感",
    "author": "文天祥",
    "dynasty": "宋代",
    "content": "过眼惊初夏，回头忆晚春。已怜花结子，又见艾为人。故国丹心老，中原白发新。灵悠那解化，清梦楚江滨。"
  },
  {
    "title": "忆太夫人",
    "author": "文天祥",
    "dynasty": "宋代",
    "content": "三生命孤苦，万里路酸辛。屡险不一险，无身复有身。不忘圣天子，几负太夫人。定省今何处，新来梦寐频。"
  },
  {
    "title": "用萧敬夫韵",
    "author": "文天祥",
    "dynasty": "宋代",
    "content": "庭院芭蕉碎绿阴，高山一曲寄瑶琴。西风游子万山影，明月故乡千里心。江上断鸿随我老，天涯芳草为谁深。雪中若作梅花梦，约莫孤山人姓林。"
  },
  {
    "title": "南海",
    "author": "文天祥",
    "dynasty": "宋代",
    "content": "朅来南海上，人死乱如麻。腥浪拍心碎，飙风吹鬓华。一山还一水，无国又无家。男子千年志，吾生未有涯。"
  },
  {
    "title": "夜走",
    "author": "文天祥",
    "dynasty": "宋代",
    "content": "鲸波万里送归舟，倏忽惊心欲白头。何处赭衣操剑戟，同时黄帽理兜鍪。人间风雨真成梦，夜半江山总是愁。雁荡双峰片云隔，明朝蹑憍作清游。"
  },
  {
    "title": "夜起二绝",
    "author": "文天祥",
    "dynasty": "宋代",
    "content": "三年独立已成僧，欲与何人说葛藤。夜夜隔墙囚叫佛，三生因果伴孤灯。"
  },
  {
    "title": "为刘定伯索油蕨",
    "author": "文天祥",
    "dynasty": "宋代",
    "content": "我欲登山去采薇，江南秋雨正霏霏。仙家解有逡巡手，一筹西风落翠微。"
  },
  {
    "title": "稽庄即事",
    "author": "文天祥",
    "dynasty": "宋代",
    "content": "乃心王室故，日夜奔南征。蹈险宁追悔，怀忠莫见明。雁声连水远，山色与天平。枉作穷途哭，男儿付死生。"
  },
  {
    "title": "龙雾洲觉海寺次李文溪壁间韵",
    "author": "文天祥",
    "dynasty": "宋代",
    "content": "阇黎钟后访团蒲，江色漫漫昼欲晡。一笛梅边何满子，千簑芦外笔头奴。急风吹雁还家未，新雨生涛到海无。本是白鸥随浩荡，野田漂泊不为孤。"
  },
  {
    "title": "高沙道中",
    "author": "文天祥",
    "dynasty": "宋代",
    "content": "三月初五日，索马平山边。疾驰趋高沙，如走阪上圆。夜行二百里，望望无人烟。迷途呼不应，如在盘中旋。昏雾腥且湿，怒飙狂欲颠。流澌在须发，尘沫满橐鞬。红日高十丈，方辨山与川。胡行疾如鬼，忽在林之巅。谁家苦竹园，其叶青戋戋。仓皇伏幽篠，生死信天缘。铁骑俄四合，鸟落无虚弦。绕林势奔轶，动地声喧阗。霜蹄破丛翳，出入相贯穿。既无遁形术，又非缩地仙。猛虎驱群羊，兔鱼落蹄筌。一吏射中目，颈血僅可溅。一隶缚上马，无路脱纠缠。一厮躏其足，吞声以自全。一宾与一从，买命得金钱。一枰与一校，幸不逢戈鋋。嗟予何薄命，寄身空且悬。萧萧数竹侧，往来度飞鞯。游锋几及肤，怒兴空握拳。跬步偶不见，残息忽复延。当其蹙迫时，大风起四边。意者相其间，神物来蜿蜒。更生不自意，如病乍得痊。须臾传火攻，然眉复相煎。一行辄一跌，奔命度平田。幽篁便自托，仰天坐且眠。晴曦正当昼，樵肠火生咽。断罂汲勺水，天降甘露鲜。青山为我屋，白云为我椽。彼草何荒荒，彼水何潺潺。首阳既无食，阴陵不可前。便如失目鱼，一似无足蚿。不见道傍骨，委积有万千。魂魄亲蝇蚋，膏脂饱乌鸢。使我先朝露，其事亦复然。丈夫竟如此，吁嗟彼苍天。古人择所安，肯蹈不测渊。柰何以遗体，粪土同弃捐。初学苏子卿，终慕鲁仲连。为我王室故，持此金石坚。自古皆有死，义不污腥膻。求仁而得仁，宁怨沟壑填。秦客载张禄，吴人纳伍员。季布走在鲁，樊期托于燕。国士急人病，倜傥何拘孪。彼人莫我知，此恨付重泉。鹊声从何来，忽有吉语传。此去三五里，古道方平平。行人渐复出，胡马觉已还。回首下山阿，七人相牵连。东野御已穷，而复加之鞭。趼足如移山，携持姑勉旃。行行重狼顾，常恐追骑先。扬州二游手，面目轻且儇。自言同脱虏，波波口流涎。白日各持梃，其来何翩翩。奴辈殊无聊，似欲为鹰鸇。逡巡不得避，默默同寒蝉。道逢采樵子，中流得舟船。竹畚当安车，六夫共赪肩。四肢与百骸，屈曲如杯棬。路人心为恻，从者皆涕涟。星奔不可止，暮达城西阡。饥卧野人庐，藉草为针氈。诘朝从东渡，始觉安且便。人生岂无难，此难何迍邅。重险复重险，今年定何年。圣世基岱岳，皇风扇垓埏。中兴奋王业，日月光重宣。报国臣有志，悔往不可湔。臣苦不如死，一死尚可怜。堂上太夫人，鬓发今犹玄。江南昔卜宅，岭右今受廛。首丘义皇皇，倚门望惓惓。波涛避江介，风雨行淮堧。北海转万折，南洋泝孤骞。周游大夫蠡，放浪太史迁。倘复游吾盘，终当耕我绵。夫人生于世，致命各有权。慷慨为烈士，从容为圣贤。稽首望南拜，著此泣血篇。百年尚哀痛，敢谓事已遄。"
  },
  {
    "title": "感怀二首",
    "author": "文天祥",
    "dynasty": "宋代",
    "content": "伏龙欲夹太阳飞，独柱擎天力弗支。北海风沙漫汉节，浯溪烟雨暗唐碑。书空已恨天时去，惜往徒怀国士知。抱膝对人复何语，纷纷坐冢卧为尸。"
  },
  {
    "title": "和夷齐西山歌",
    "author": "文天祥",
    "dynasty": "宋代",
    "content": "小雅尽废兮，出车采薇矣。戎有中国兮，人类熄矣。明王不兴兮，吾谁与归矣。抱春秋以没世兮，甚矣吾衰矣。"
  },
  {
    "title": "山中感兴三首",
    "author": "文天祥",
    "dynasty": "宋代",
    "content": "载酒之东郊，东郊草新绿。一雨生江波，洲渚失其足。青春岂不惜，行乐非所欲。采芝复采芝，终朝不盈掬。大风从何来，奇响振空谷。我马何玄黄，息我西山麓。"
  },
  {
    "title": "寿朱约山八十韵",
    "author": "文天祥",
    "dynasty": "宋代",
    "content": "翠袖琼楼八十翁，平安晓宇看孤鸿。五湖图里添彭祖，南极光中约祝融。日日青山醉春色，年年黄菊饱西风。鹰扬但愿无施处，臣老婆娑一钓蓬。"
  },
  {
    "title": "读杜诗",
    "author": "文天祥",
    "dynasty": "宋代",
    "content": "平生踪迹只奔波，偏是文章被折磨。耳想杜鹃心事苦，眼看胡马泪痕多。千年夔峡有诗在，一夜耒江如酒何。黄土一丘随处是，故乡归骨任蹉跎。"
  },
  {
    "title": "过淮河宿阚石有感",
    "author": "文天祥",
    "dynasty": "宋代",
    "content": "北征垂半年，依依只南土。今晨渡淮河，始觉非故宇。江乡已无家，三年一羁旅。龙翔在何方，乃我妻子所。昔也无柰何，忽已置念虑。今行日已近，使我泪如雨。我为纲常谋，有身不得顾。妻兮莫望夫，子兮莫望父。天长与地久，此恨极千古。来生业缘在，骨肉当如故。"
  },
  {
    "title": "自叹",
    "author": "文天祥",
    "dynasty": "宋代",
    "content": "草宿披宵露，松餐立晚风。乱离嗟我在，艰苦有谁同。祖逖关河志，程婴社稷功。身谋百年事，宇宙浩舞穷。"
  },
  {
    "title": "又三绝",
    "author": "文天祥",
    "dynasty": "宋代",
    "content": "人间万事转头空，皂帽飘萧一病翁。不学孟嘉狂落魄，故将白发向西风。"
  },
  {
    "title": "早起偶成",
    "author": "文天祥",
    "dynasty": "宋代",
    "content": "江山如有意，天地可无秋。夜月冯驩铗，西风王粲楼。露蛩令我喜，烟草为谁愁。且醉杯中物，相看尚黑头。"
  },
  {
    "title": "赠彭别峰太极数",
    "author": "文天祥",
    "dynasty": "宋代",
    "content": "手把先天已后书，当来一画本全无。白云山下泠泠水，自在人间太极图。"
  },
  {
    "title": "赠神目相士",
    "author": "文天祥",
    "dynasty": "宋代",
    "content": "道茂数遁甲，长房得役鬼。风鉴麻衣仙，地理青乌子。择术患不精。精义本无二。奇哉梦笔生，熊鱼掩前氏。"
  },
  {
    "title": "张制置珏第五十一",
    "author": "文天祥",
    "dynasty": "宋代",
    "content": "气敌万人将，独在天一隅。向使国不亡，功业竟何如。"
  },
  {
    "title": "张世杰第四十一",
    "author": "文天祥",
    "dynasty": "宋代",
    "content": "南国卷云水，黄金倾有无。蛟龙亦狼狈，反复乃须臾。"
  },
  {
    "title": "至扬州",
    "author": "文天祥",
    "dynasty": "宋代",
    "content": "苦作江头乞食翁，一层破庙五更风。眼前境界身何许，始悟人间万法空。"
  },
  {
    "title": "平安",
    "author": "文天祥",
    "dynasty": "宋代",
    "content": "平原太守颜真卿，长安天子不知名。一朝渔阳动鼙鼓，大河以北无坚城。公家兄弟奋戈起，一十七郡连夏盟。贼闻失色分兵还，不敢长驱入咸京。明皇父子将西狩，由是灵武起义兵。唐家再造李郭力，若论牵制公威灵。哀哉常山惨钩舌，心归朝廷气不慑。崎岖坎坷不得志，出入四朝老忠节。当年幸脱安禄山，白首竟陷李希烈。希烈安能遽杀公，宰相卢杞欺日月。乱臣贼子归何处，茫茫烟草中原土。公死于今六百年，忠精赫赫雷行天。"
  },
  {
    "title": "思蒲塘",
    "author": "文天祥",
    "dynasty": "宋代",
    "content": "扬旌来冉冉，卷旆去堂堂。恨我飞无翼，思君济有航。麒麟还共处，熊虎已何乡。南国应无恙，中兴事会长。"
  },
  {
    "title": "世事",
    "author": "文天祥",
    "dynasty": "宋代",
    "content": "世事孤鸿外，人生落日西。棋淫诗兴薄，书倦梦魂迷。汩汩驰还坐，悠悠笑即啼。一真吾自得，开眼总筌蹄。"
  },
  {
    "title": "太白楼",
    "author": "文天祥",
    "dynasty": "宋代",
    "content": "扬子江心第一泉，南金来此铸文渊。男儿斩却楼兰首，闲品茶经拜羽仙。"
  },
  {
    "title": "为或人赋",
    "author": "文天祥",
    "dynasty": "宋代",
    "content": "悠悠成败百年中，笑看柯山局未终。金马胜游成旧雨，铜驼遗恨付西风。黑头尔自夸江总，冷齿人能说褚公。龙首黄扉真一梦，梦回何面见江东。"
  },
  {
    "title": "杜架阁",
    "author": "文天祥",
    "dynasty": "宋代",
    "content": "昔趋魏公子，今事霍将军。世态炎凉甚，交情贵贱分。黄沙扬暮霭，黑海起朝氛。独与君携手，行吟看白云。"
  },
  {
    "title": "二十四日",
    "author": "文天祥",
    "dynasty": "宋代",
    "content": "壮心负光岳，病质落幽燕。春节前三日，江乡正小年。岁时如有水，风欲不同天。家庙荒苔滑。"
  },
  {
    "title": "发淮安",
    "author": "文天祥",
    "dynasty": "宋代",
    "content": "九月初二日，车马发淮安。行行重行行，天地何不宽。烟火无一家，荒草青漫漫。恍如泛沧海，身坐玻璃盘。时时逢北人，什伍扶征鞍。云我戌江南，当军身属官。北人适吴楚，所忧地少寒。江南有游子，风雪上燕山。"
  },
  {
    "title": "第一百五十九",
    "author": "文天祥",
    "dynasty": "宋代",
    "content": "人生无家别，亲故伤老丑。剪纸招我魂，何时一樽酒。"
  },
  {
    "title": "第一百九十一",
    "author": "文天祥",
    "dynasty": "宋代",
    "content": "高官何足论，寂寞身后事。物理固自然，愿闻第一义。"
  },
  {
    "title": "临江军",
    "author": "文天祥",
    "dynasty": "宋代",
    "content": "江岸今多啮，城居昔屡焚。市人半伧父，竖子亦将军。蛟哭金洲雨，猿啼玉观云。周郎坟土上，回首泪成痕。"
  },
  {
    "title": "哭崖山",
    "author": "文天祥",
    "dynasty": "宋代",
    "content": "宝藏如山席六宗，楼船千叠水晶宫。吴儿进退寻常事，汉氏存亡顷刻中。诸老丹心付流水，孤臣血泪洒南风。早来朝市今何处，如悟人间万法空。"
  },
  {
    "title": "西江月·新秋写兴",
    "author": "刘辰翁",
    "dynasty": "宋代",
    "content": "天上低昂似旧，人间儿女成狂。夜来处处试新妆。却是人间天上。不觉新凉似水，相思两鬓如霜。梦从海底跨枯桑。阅尽银河风浪。"
  },
  {
    "title": "柳梢青·春感",
    "author": "刘辰翁",
    "dynasty": "宋代",
    "content": "铁马蒙毡，银花洒泪，春入愁城。笛里番腔，街头戏鼓，不是歌声。那堪独坐青灯。想故国、高台月明。辇下风光，山中岁月，海上心情。"
  },
  {
    "title": "忆秦娥·烧灯节",
    "author": "刘辰翁",
    "dynasty": "宋代",
    "content": "中斋上元客散感旧，赋《忆秦娥》见属，一读凄然。随韵寄情，不觉悲甚。烧灯节，朝京道上风和雪。风和雪，江山如旧，朝京人绝。百年短短兴亡别，与君犹对当时月。当时月，照人烛泪，照人梅发。"
  },
  {
    "title": "桂枝香·吹箫人去",
    "author": "刘辰翁",
    "dynasty": "宋代",
    "content": "吹箫人去。但桂影徘徊，荒杯承露。东望芙蓉缥缈，寒光如注。去年夜半横江梦，倚危樯，参差曾赋。茫茫角动，回舟尽兴，未惊鸥鹭。情知道、明年何处。漫待客黄楼，尘波前度。二十四桥，颇有杜书记否。二三字者今如此，看使君、角巾东路。人间俯仰，悲欢何限，团圆如故。"
  },
  {
    "title": "山花子·此处情怀欲问天",
    "author": "刘辰翁",
    "dynasty": "宋代",
    "content": "此处情怀欲问天，相期相就复何年。行过章江三十里，泪依然。早宿半程芳草路，犹寒欲雨暮春天。小小桃花三两处，得人怜。"
  },
  {
    "title": "兰陵王·丙子送春",
    "author": "刘辰翁",
    "dynasty": "宋代",
    "content": "送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。春去。最谁苦。但箭雁沉边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。春去。尚来否。正江令恨别，庾信愁赋。苏堤尽日风和雨。叹神游故国，花记前度。人生流落，顾孺子，共夜语。"
  },
  {
    "title": "摸鱼儿·酒边留同年徐云屋",
    "author": "刘辰翁",
    "dynasty": "宋代",
    "content": "怎知他、春归何处？相逢且尽尊酒。少年袅袅天涯恨，长结西湖烟柳。休回首，但细雨断桥，憔悴人归后。东风似旧。问前度桃花，刘郎能记，花复认郎否？君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱，看白发尊前，已似人人有。临分把手。叹一笑论文，清狂顾曲，此会几时又？"
  },
  {
    "title": "沁园春·送春",
    "author": "刘辰翁",
    "dynasty": "宋代",
    "content": "春，汝归欤？风雨蔽江，烟尘暗天。况雁门阨塞，龙沙渺莽，东连吴会，西至秦川。芳草迷津，飞花拥道，小为蓬壶借百年。江南好，问夫君何事，不少留连？江南正是堪怜！但满眼杨花化白毡。看兔葵燕麦，华清宫里；蜂黄蝶粉，凝碧池边。我已无家，君归何里？中路徘徊七宝鞭。风回处，寄一声珍重，两地潸然！"
  },
  {
    "title": "忆秦娥·中斋上元客散感旧",
    "author": "刘辰翁",
    "dynasty": "宋代",
    "content": "中斋上元客散感旧，赋《忆秦娥》见属，一读凄然。随韵寄情，不觉悲甚。烧灯节，朝京道上风和雪。风和雪，江山如旧，朝京人绝。百年短短兴亡别，与君犹对当时月。当时月，照人烛泪，照人梅发。"
  },
  {
    "title": "永遇乐·璧月初晴",
    "author": "刘辰翁",
    "dynasty": "宋代",
    "content": "余自乙亥上元，诵李易安《永遇乐》，为之涕下。今三年矣。每闻此词，辄不自堪，遂依其声，又托之易安自喻。虽辞情不及，而悲苦过之。璧月初晴，黛云远淡，春事谁主。禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。宣和旧日，临安南渡，芳景犹自如故。缃帙流离，风鬓三五，能赋词最苦。江南无路，鄜州今夜，此苦又谁知否。空相对，残釭无寐，满村社鼓。"
  },
  {
    "title": "宝鼎现·春月",
    "author": "刘辰翁",
    "dynasty": "宋代",
    "content": "红妆春骑。踏月影、竿旗穿市。望不尽、楼台歌舞，习习香尘莲步底。箫声断、约彩鸾归去，未怕金吾呵醉。甚辇路、喧阗且止。听得念奴歌起。父老犹记宣和事。抱铜仙、清泪如水。还转盼、沙河多丽。滉漾明光连邸第。帘影冻、散红光成绮。月浸葡萄十里。看往来、神仙才子，肯把菱花扑碎。肠断竹马儿童，空见说、三千乐指。等多时春不归来，到春时欲睡。又说向、灯前拥髻。暗滴鲛珠坠。便当日、亲见霓裳，天上人间梦里。"
  },
  {
    "title": "六州歌头·向来人道",
    "author": "刘辰翁",
    "dynasty": "宋代",
    "content": "向来人道，真个胜周公。燕然眇，浯溪小，万世功，再建隆。十五年宇宙，宫中赝，堂中伴，翻虎鼠，搏鸇雀，覆蛇龙。鹤发庞眉，憔悴空山久，来上东封。便一朝符瑞，四十万人同。说甚东风，怕西风。甚边尘起，渔阳惨，霓裳断，广寒宫。青楼杳，朱门悄，镜湖空，里湖通。大纛高牙去，人不见，港重重。斜阳外，芳草碧，落花红。抛尽黄金无计，方知道、前此和戎。但千年传说，夜半一声铜。何面江东。"
  },
  {
    "title": "金缕曲·闻杜鹃",
    "author": "刘辰翁",
    "dynasty": "宋代",
    "content": "少日都门路。听长亭，青山落日，不如归去。十八年间来往断，白首人间今古。又惊绝，五更一句。道是流离蜀天子，甚当初，一似吴儿语。臣再拜，泪如雨。画堂客馆真无数。记画桥，黄竹歌声，桃花前度。风雨断魂苏季子，春梦家山何处？谁不愿，封侯万户？寂寞江南轮四角，问长安，道上无人住。啼尽血，向谁诉？"
  },
  {
    "title": "浣溪沙·春日即事",
    "author": "刘辰翁",
    "dynasty": "宋代",
    "content": "远远游蜂不记家，数行新柳自啼鸦，寻思旧事即天涯。睡起有情和画卷，燕归无语傍人斜，晚风吹落小瓶花。"
  },
  {
    "title": "青玉案·用辛稼轩元夕韵",
    "author": "刘辰翁",
    "dynasty": "宋代",
    "content": "雪销未尽残梅树。又风送、黄昏雨。长记小红楼畔路。杵歌串串，鼓声叠叠，预赏元宵舞。天涯客鬓愁成缕。海上传柑梦中去。今夜上元何处度。乱山茅屋，寒炉败壁，渔火青荧处。"
  },
  {
    "title": "江城子（春兴）",
    "author": "刘辰翁",
    "dynasty": "宋代",
    "content": "一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。山中长自忆城中。到城中。望水东。说尽闲情，无日不匆匆。昨日也同花下饮，终有恨，不曾浓。"
  },
  {
    "title": "唐多令·明月满沧洲",
    "author": "刘辰翁",
    "dynasty": "宋代",
    "content": "明月满沧洲。长江一意流。更何人、横笛危楼。天地不知兴废事，三十万、八千秋。落叶女墙头。铜驼无恙不。看青山、白骨堆愁。除却月宫花树下，尘坱莽、欲何游。"
  },
  {
    "title": "水调歌头（中秋口占）",
    "author": "刘辰翁",
    "dynasty": "宋代",
    "content": "明月几万里，与子共中秋。古今良夜如此，寂寂几时留。何处胡笳三弄，尚有南楼余兴，风起木飕飕。白石四山立，玉露下平洲。醉青州，歌赤壁，赋黄楼。人间安得十客，谭笑发中流。看取横江皓彩，犹似沈河白璧，光气彻天浮。举首快哉去，灯火见神州。"
  },
  {
    "title": "鹊桥仙（自寿二首）",
    "author": "刘辰翁",
    "dynasty": "宋代",
    "content": "轻风淡月，年年去路。谁识小年初度。桥边曾弄碧莲花，悄不记、人间今古。吹箫江上，沾衣微露。依约凌波曾步。寒机何意待人归，但寂历、小窗斜雨。"
  },
  {
    "title": "八声甘州（和汪士安海棠下先归，前是观桃水东，至其乡真常观）",
    "author": "刘辰翁",
    "dynasty": "宋代",
    "content": "问海棠花下，又何如、玄都观中游。叹佺巢蜀锦，常时不数，前度何稠。谁见宣华故事，歌舞簇遨头。共是西江水，不解西流。在处繁华如梦，梦占人年少，生死堪羞。任倾城倾国，风雨一春休。醉逢君、何须有约，醉留君、系不住扁舟。空又失，花前一笑，绿尽芳洲。"
  },
  {
    "title": "青玉案（暮春旅怀）",
    "author": "刘辰翁",
    "dynasty": "宋代",
    "content": "无肠可断听花雨。沈沈已是三更许。如此残红那得住。一春情绪。半生羁旅。寂寞空山语。霖铃不是相思阻。四十平分犹过五。渐远不知何杜宇。不如归去。不如归去。人在江南路。"
  },
  {
    "title": "夏景 其一 夏雨生众绿",
    "author": "刘辰翁",
    "dynasty": "宋代",
    "content": "入夏可曾晴，阴阴众绿成。但惊春尽去，谁信雨中生。一月须梅润，千林但叶声。荷边蒲猗傩，桑外笋峥嵘。芳草非无恨，新条各向荣。秧田禾似浪，满眼几时平。"
  },
  {
    "title": "摸鱼儿",
    "author": "刘辰翁",
    "dynasty": "宋代",
    "content": "正何须、阳关肠断，吴姬苦劝人酒。中年怀抱萦萦处，看取伴烟和柳。柳摇首。笑飞到家山，已是酴醿后。留连话旧。同溪上儿童，颇曾见我，有此故人否。相逢地，还忆今宵三韭，青山只了迎候。东风自送归帆去，吹得乱红沾袖。暮云皱。听杜宇高高，啼向无何有。江花垂手。任春色重来，江花更好，难可少年又。"
  },
  {
    "title": "唐多令（癸未上元午晴）",
    "author": "刘辰翁",
    "dynasty": "宋代",
    "content": "春雨满江城。汀洲春水生。更悲久雨似春酲。犹有一般天富贵，夜来雨、早来晴。年少总看灯。老来犹故情。便无灯、也自盈盈。说著春情谁不爱，今夜月、有人行。"
  },
  {
    "title": "莺啼序（感怀）",
    "author": "刘辰翁",
    "dynasty": "宋代",
    "content": "匆匆何须惊觉，唤草庐人起。算成败利钝，非臣逆睹，至死后已。又何似、采桑八百，看蚕夜织小窗里。漫二升自苦，教人吊卧龙里。别有佳人，追桃恨李。拥凝香绣被。争知道、壮士悲歌，萧萧正度寒水。问荆卿、田横古墓，更谁载酒为君酹。过霜桥落月，老人不见遗履。置之勿道，逝者如斯，甚矣衰久矣。君其为吾归计，为耕计。但问某所泉甘，何乡鱼美。此生不愿多才艺。功名马上兜鍪出，莫书生、误尽了人间事。昔年种柳江潭，攀枝折条，噫嘻树犹如此。登高一笑，把菊东篱，且复聊尔耳。试回首、龙山路断，走马台荒，渭水秋风，沙河夜市。休休莫莫，毋多酌我，我狂最喜高歌去，但高歌、不是番腔底。此时对影成三，呼娥起舞，为何人喜。"
  },
  {
    "title": "踏莎行（雨中观海棠）",
    "author": "刘辰翁",
    "dynasty": "宋代",
    "content": "命薄佳人，情钟我辈。海棠开后心如碎。斜风细雨不曾晴，倚阑滴尽胭脂泪。恨不能开，开时又背。春寒只了房栊闭。待他晴后得君来，无言掩帐羞憔悴。"
  },
  {
    "title": "临江仙（坐悟）",
    "author": "刘辰翁",
    "dynasty": "宋代",
    "content": "我去就他甚易，他来认我良难。悟时到处是壶天。古诗寻一句，危坐看香烟。金玉满堂不守，菁华岁月空迁。从今饱饭更安眠。丹经都不看，闲坐一千年。"
  },
  {
    "title": "念奴娇（酬王城山）",
    "author": "刘辰翁",
    "dynasty": "宋代",
    "content": "两丸日月，细看来、也是樊笼中物。点点山河经过了，拔帜几番残壁。白是沙堤，苍然吴楚，一片成毡雪。此时把酒，旧词还是坡杰。歌罢公瑾当年，天长地久，柳与梅都发。几许闲愁斜照里，掌上沤生沤灭。沧海桑枯，东陵瓜远，总不关渠发。簪花起舞，可怜今夕无月。"
  },
  {
    "title": "乌夜啼（初夏）",
    "author": "刘辰翁",
    "dynasty": "宋代",
    "content": "犹疑薰透帘栊。是东风。不分榴花更胜、一春红。新雨过，绿连空。蝶飞慵。闲过绿阴深院、小花浓。"
  },
  {
    "title": "山花子（春暮）",
    "author": "刘辰翁",
    "dynasty": "宋代",
    "content": "东风解手即天涯。曲曲青山不可遮。如此苍茫君莫怪，是归家。阊阖相迎悲最苦，英雄知道鬓先华。更欲徘徊春尚肯，已无花。"
  },
  {
    "title": "菩萨蛮（秋兴）",
    "author": "刘辰翁",
    "dynasty": "宋代",
    "content": "芭蕉叶上三更雨。人生只合随他去。便不到天涯。天涯也是家。屏山三五叠。处处飞胡蝶。正是菊堪看。东篱独自寒。"
  },
  {
    "title": "浪淘沙（秋夜感怀）",
    "author": "刘辰翁",
    "dynasty": "宋代",
    "content": "无叶著秋声。凉鬓堪惊。满城明月半窗横。惟有老人心似醉，未晓偏醒。起舞故无成。此恨难平。正襟危坐二三更。除却故人曹孟德，更与谁争。"
  },
  {
    "title": "减字木兰花（有感）",
    "author": "刘辰翁",
    "dynasty": "宋代",
    "content": "东风似客。醉里落花南又北。客似东风。携手斜阳一笑中。佳人怨我。不寄江南春一朵。我怨佳人。憔悴江南不似春。"
  },
  {
    "title": "摸鱼儿（寿王城山）",
    "author": "刘辰翁",
    "dynasty": "宋代",
    "content": "对尊前、簪花骑竹，老胡起起能舞。春风浩荡天涯去，惟有薰吟自语。槐正午。看万户蜂脾，帘幕双双乳。娇儿骏女。漫学得琵琶，依稀马上，总是主恩处。凌烟像，空倚临风玉树。升沈事遽如许。刘郎惯是瑶池客，又醉碧桃三度。花下数。记三度三千，结子多红雨。年年五五。共准拟阶庭，钗符献酒，袅袅缀双虎。"
  },
  {
    "title": "莺啼序",
    "author": "刘辰翁",
    "dynasty": "宋代",
    "content": "闷如愁红著雨，卷地吹不起。便故人渺渺，相逢前事，欲语还己。凝望久、荒城落日，五湖四海烟浪里。问而今何处，寄声旧时邻里。闲说那回，海上苏李。雪深夜如被。想携手、汉天不语，叫□不应疑水。待河梁、一尊落月，生非死别君如酹。望故人阁上，依稀长剑方履。古人已矣，垂名青史，谓当如此矣。又谁料浮沈，自得鱼计。赏心乐事，良辰美景，撞钟舞女，朱门大第。雕鞍骏马番装笠，笑虚名何与身前事。区区相望，饿死西山，悬目东门，人生何乐为此。古人已矣，天下英雄，使君与操耳。听喔喔、鸡鸣早起，屡舞徘徊，痛饮高楼，狂歌过市。苍苍万古，羲农周孔，文章事业星辰上，至而今、枯见银河底。笑他黄纸除君，红旗报我，为君助喜。"
  },
  {
    "title": "虞美人·花心定有何人捻",
    "author": "刘辰翁",
    "dynasty": "宋代",
    "content": "花心定有何人捻。晕晕如娇靥。一痕明月老春宵。正似酥胸潮脸、不曾销。当年掌上开元宝。半是杨妃爪。若教此掏到痴人。任是高墙无路、蝶翻身。"
  },
  {
    "title": "一翦梅（和人催雪）",
    "author": "刘辰翁",
    "dynasty": "宋代",
    "content": "万事如花不可期。花不堪持。酒不堪持。江天雪意使人迷。翦一枝枝。歌一枝枝。歌者不来今几时。姜影无词。张影无词。不歌不醉不成诗。歌也迟迟。雪也迟迟。"
  },
  {
    "title": "望江南（晚晴）",
    "author": "刘辰翁",
    "dynasty": "宋代",
    "content": "朝朝暮，云雨定何如。花日穿窗梅小小，雪风洒雨柳疏疏。人唱晚晴初。"
  },
  {
    "title": "浣溪沙（三月三日）",
    "author": "刘辰翁",
    "dynasty": "宋代",
    "content": "高卧何须说打乖。小篱过雨翠长街。缃桃定有踏青鞋。晴日又思花处所，东风绝似柳情怀。人间安得酒如淮。"
  },
  {
    "title": "大圣乐",
    "author": "刘辰翁",
    "dynasty": "宋代",
    "content": "音韵低黯，辞情跌宕，庶几哀而不怨，有益于幽忧憔悴者。然二语外率鄙俚，因依声仿佛反之和之。此曲少有作者，流为善歌，则或数十叠，其声皆不可考。今特以意高下，未必尽合本调，聊以纟予思志感云尔。芳草如云，飞红似雨，卖花声过。况回首、洗马塍荒，更寒食、宫人斜闭，烟雨铜驼。提壶卢何所得酒，泥滑滑、行不得也哥哥。伤心处，斜阳巷陌，人唱西河。天下事，不如意十常八九，无奈何。论兵忍事，对客称好，面皱如靴广武噫嘻，东陵反覆，欢乐少兮哀怨多。休眉锁。问朱颜去也，还更来麽。"
  },
  {
    "title": "金缕曲",
    "author": "刘辰翁",
    "dynasty": "宋代",
    "content": "百年生名世；处前古当今之会，千万世开太平。某隃望门墙，状深赞颂；积忱依永，奏伎小词，上犯钧严，不胜悚恐庆抃之至。晓殿龙光起。御香浓、新诗写就，云飞相第。一自骑箕承帝赉，千载君臣鱼水。端不负、当年弧矢。赤壁周郎神游处，料羞看、故垒斜阳里。今共看，更无比。尊前若说平生事。叹长江、几番风浪，几人胆碎。数载太平丰年瑞。三百年间又几。想皇揆、初心应喜。渐近中秋团团月，算人间天上、俱清美。祝千岁，似甲子。"
  },
  {
    "title": "唐多令 其四",
    "author": "刘辰翁",
    "dynasty": "宋代",
    "content": "日落紫霞洲。兰舟稳放流。玉虹仙、如在黄楼。何必锦袍吹玉笛，听欸乃、数声秋。赤壁舞涛头。周郎还到不。倚西风、袅袅余愁。唤起横江飞道士，来伴我、月中游。"
  },
  {
    "title": "夏景 其二 夏雨生众绿",
    "author": "刘辰翁",
    "dynasty": "宋代",
    "content": "无人嫌夏雨，众木共欣荣。已办黄梅熟，还将绿叶生。送春无物色，尽日是檐声。处处桑麻长，阴阴桃李成。风翻蒲水白，烟共草天平。山色沈冥久，朝来两黛横。"
  },
  {
    "title": "摸鱼儿（甲午送春）",
    "author": "刘辰翁",
    "dynasty": "宋代",
    "content": "又非他、今年晴少，海棠也恁空过。清赢欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。春去也，尚欲留春可可。问公一醉能颇。钟情剩有词千首，待写大招招些。休阿那。阿那看、荒荒得似江南麽。老夫婆娑。问篱下闲花，残红有在，容我更簪朵。"
  },
  {
    "title": "江城梅花引·相思无处著春寒",
    "author": "刘辰翁",
    "dynasty": "宋代",
    "content": "相思无处著春寒。傍阑干。湿阑干。似我情怀，处处忆临安。想见夜深村鼓静，灯晕碧，为傍人，说上元。是花是雪无意看。雨摧残。雨摧残。探春未还。到春还、似不如闲。感恨千般、憔悴做花难。不惜与君同一醉，君不见，铜雀台，望老瞒。"
  },
  {
    "title": "霜天晓角（寿贾教）",
    "author": "刘辰翁",
    "dynasty": "宋代",
    "content": "良宵七七。又近中元日。桥上老人有约，后五日、重来觅。婵娟银海出。木犀新雨湿。惟有延平剑气，箕斗外、广寒逼。"
  },
  {
    "title": "双调望江南（赋所见）",
    "author": "刘辰翁",
    "dynasty": "宋代",
    "content": "长欲语，欲语又蹉跎。已是厌听夷甫颂，不堪重省越人歌。孤负水云多。羞拂拂，懊恼自摩挲。残烛不教人径去，断云时有泪相和。恨恨欲如何。"
  },
  {
    "title": "减字木兰花·清欢昨日",
    "author": "刘辰翁",
    "dynasty": "宋代",
    "content": "清欢昨日。十事不如人六七。试数从前。素素相从得几年。子兮子兮。再拣一枝何处起。翠斧峰驼。客好其如良夜何。"
  },
  {
    "title": "忆秦娥·惊雷节",
    "author": "刘辰翁",
    "dynasty": "宋代",
    "content": "惊雷节。梅花冉冉销成雪。销成雪。一年一度，为君肠绝。古人长恨中年别。馀年又过新正月。新正月。不堪临镜，不堪垂发。"
  },
  {
    "title": "永遇乐（余方痛海上元夕之习，邓中甫适和易安词至，遂以其事吊之。）",
    "author": "刘辰翁",
    "dynasty": "宋代",
    "content": "灯舫华星，崖山矴口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。而今无奈，元正元夕，把似月朝十五。小庙看灯，团街转鼓，总似添恻楚。传柑袖冷，吹藜漏尽，又见岁来去岁去。空犹记，弓弯一句，似虞兮语。"
  },
  {
    "title": "春景 山归万古春",
    "author": "刘辰翁",
    "dynasty": "宋代",
    "content": "万古山如此，青青岁岁新。自怜看到老，未有不归春。云树曾经别，莺花不弃贫。自迎东太乙，重作葛天民。一烧迷千仞，三开见几秦。八公花下饮，仍是少年人。"
  },
  {
    "title": "唐多令 其五",
    "author": "刘辰翁",
    "dynasty": "宋代",
    "content": "零露下长洲。云翻海倒流。素娥深、不到西楼。忽觉断潮归去也，饮不尽、一轮秋。城外土馒头。人能饮恨不。古人不见使吾愁，莫有横江孤鹤过，来伴我、醉中游。"
  },
  {
    "title": "摸鱼儿·醒复醒",
    "author": "刘辰翁",
    "dynasty": "宋代",
    "content": "醒复醒、行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画船沈雨。听欸乃渔歌，兴亡事远，咽咽未能句。君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。"
  },
  {
    "title": "虞美人·用李后主韵二首",
    "author": "刘辰翁",
    "dynasty": "宋代",
    "content": "梅梢腊尽春归了。毕竟春寒少。乱山残烛雪和风。犹胜阴山海上窖群中。年光老去才情在。唯有华风改。醉中幸自不曾愁。谁唱春花秋叶泪偷流。情知是梦无凭了。好梦依然少。单于吹尽五更风。谁见梅花如泪不言中。儿童问我今何在。烟雨楼台改。江山画出古今愁。人与落花何处水空流。"
  },
  {
    "title": "唐多令 其二",
    "author": "刘辰翁",
    "dynasty": "宋代",
    "content": "风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。"
  },
  {
    "title": "金缕曲（丙戌九日）",
    "author": "刘辰翁",
    "dynasty": "宋代",
    "content": "风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。"
  },
  {
    "title": "金缕曲（寿朱氏老人七十三岁）",
    "author": "刘辰翁",
    "dynasty": "宋代",
    "content": "七十三年矣。记小人、四百四十五番甲子。看到蓬莱水清浅，休说树犹如此。但梦梦、昨非今是。一曲尊前离鸾操，抚铜仙、清泪如铅水。歌未断，我先醉。新来画得耆英似。似灞桥、风雪吟肩，水仙梅弟。里巷依稀灵光在，飞过劫灰如洗。笑少伴、乌衣余几。老子平生何曾默号默轩，暮年诗、句句皆成史。个亥字，甲申起。"
  },
  {
    "title": "鹊桥仙",
    "author": "刘辰翁",
    "dynasty": "宋代",
    "content": "天香吹下，烟霏成路。飒飒神光暗度。桥边犹记泛槎人，看赤岸、苔痕如古。长空皓月，小风斜露。寂寞江头独步。人间何处得飘然，归梦入、梨花春雨。"
  },
  {
    "title": "浣溪沙（感别）",
    "author": "刘辰翁",
    "dynasty": "宋代",
    "content": "点点疏林欲雪天。竹篱斜闭自清妍。为伊憔悴得人怜。欲与那人携素手，粉香和泪落君前。相逢恨恨总无言。"
  },
  {
    "title": "鹧鸪天（寿赵松庐）",
    "author": "刘辰翁",
    "dynasty": "宋代",
    "content": "占得春风五日先。至今住处是开元。写真若遇丹元子，只著当时宫锦船。松戴雪，自苍然。八公花下少如前。看来天上多辛苦，且住人间五百年。"
  },
  {
    "title": "八声甘州（送春韵）",
    "author": "刘辰翁",
    "dynasty": "宋代",
    "content": "看飘飘、万里去东流，道伊去如风。便锦缆危潮，青山御宿，烟雨啼红。愁是明朝酒醒，听著返魂钟。留得春如故，了不关侬。春亦去人远矣，是别情何薄，归兴何浓。但江南好□，未便到芙蓉。念今夜、初程何处，有何人、垂袖舞行宫。青青柳，留君如此，如此匆匆。"
  },
  {
    "title": "糖多令",
    "author": "刘辰翁",
    "dynasty": "宋代",
    "content": "风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。"
  },
  {
    "title": "摸鱼儿（辛巳自寿年五十）",
    "author": "刘辰翁",
    "dynasty": "宋代",
    "content": "是耶非、吾年如此，更痴更悔今昨。狂吟近日疏于酒，转似秋山瘦削。浑未觉。凭儿子门生，前度登高弱。情怀又恶。叹亲友中年，不堪离别，况复久零落。长生药。有分神仙难学。人生聊复行乐。百年半梦随流水，半在南枝北萼。妾命薄。但寂寞黄昏，时听城楼角。愁无可著。且取醉尊前，明朝休问，昨日已忘却。"
  },
  {
    "title": "江城梅花引·几年城中无看灯",
    "author": "刘辰翁",
    "dynasty": "宋代",
    "content": "几年城中无看灯。夜三更。月空明。野庙残梅，村鼓自春声。长笑儿童忙踏舞，何曾见，宣德棚，不夜城。去年今年又伤心。去年晴。去年曾。不似今年，闲坐处、却不曾行。忆去年人、弹烛泪纵横。想见西窗窗下月，窗下月，是无情，是有情。"
  },
  {
    "title": "鹊桥仙 自寿二首 其一",
    "author": "刘辰翁",
    "dynasty": "宋代",
    "content": "轻风澹月，年年去路。谁识小年初度。桥边曾弄碧莲花，悄不记、人间今古。吹箫江上，沾衣微露。依约凌波曾步。寒机何意待人归，但寂历、小窗斜雨。"
  },
  {
    "title": "摸鱼儿·懒能看",
    "author": "刘辰翁",
    "dynasty": "宋代",
    "content": "懒能看、海桑世界，风花过眼如传。月明昨夜庭流水，天色朝来都变。尘石烂。铢衣坏，和衣减尽谁能怨。秦亡楚倦。但翦烛西窗，秋声入竹，点点已如霰。当年事，本是泗亭沛县。却教绵蕝成殿。暮年八阵那曾用，付与江流石转。前楚辩。今哨遍，是乌乌者灯前劝。乾坤较健。叹君已归休，吾方俯仰，种种未曾见。"
  },
  {
    "title": "水调歌头·不见古时月",
    "author": "刘辰翁",
    "dynasty": "宋代",
    "content": "不见古时月，何似汉时秋。朱陈村里新样，新妇又骑牛。欲脱参前氐後，又说河边河鼓，此会没来由。何处设瓜果，香动帻沟窭。郭郎老，谁为理，岂情流。人间□睡五日，五日复何悠。吾腹空虚久矣，子有满堂锦绣，犊鼻若为酬。玉友此时好，空负葛巾篘。"
  },
  {
    "title": "春景 其一 落花香满泥",
    "author": "刘辰翁",
    "dynasty": "宋代",
    "content": "春去如流水，落花忙又忙。晴泥空满眼，陈迹尚馀香。无计留枝上，愁人香路旁。雨馀金谷土，风动马嵬囊。拾翠遗鸿爪，飞红入燕梁。遥怜妆堕马，寸步断人肠。"
  },
  {
    "title": "夏景 清室夏含霜",
    "author": "刘辰翁",
    "dynasty": "宋代",
    "content": "一室兰香满，阴阴夏木成。炎光虽自酷，霜意自含清。佩玉传风马，钩帘下水精。燕台无六月，楚户忽三更。冷袖藏冰藕，凉蟾满露茎。江湖无雁信，诗鬓自先惊。"
  },
  {
    "title": "夏景 乔木生夏凉",
    "author": "刘辰翁",
    "dynasty": "宋代",
    "content": "何可无乔木，多年雨露成。是间凉意别，长夏绿阴生。日度云旗影，风含涧水声。能令霜六月，不待月三更。翠幄宜琴枕，枯棋就石枰。五楸朝又暮，故国可胜情。"
  },
  {
    "title": "春景 城春草木深",
    "author": "刘辰翁",
    "dynasty": "宋代",
    "content": "春又不知暮，城荒独至今。楼台花下远，草木雨中深。寒食无烟绿，颓垣有月侵。荒苔随意古，落子又成阴。邻笛残兵泪，胡琴故国心。废兴天不语，钟鼓遍园林。"
  },
  {
    "title": "浪淘沙（有感）",
    "author": "刘辰翁",
    "dynasty": "宋代",
    "content": "无谓两眉攒。风雨春寒。池塘小小水漫漫。只为柳花无一点，忘了临安。何许牡丹残。客倚屏看。小楼面面是春山。日暮不知春去路，一带阑干。"
  },
  {
    "title": "冬景 聊寄一枝春",
    "author": "刘辰翁",
    "dynasty": "宋代",
    "content": "故知花可惜，聊以赠相思。与子别多日，先春有一枝。荒凉逢雁过，辛苦折琼贻。北客遥簪雪，东风早驿诗。吾衰如雪白，到日是年时。若待青青子，寻芳计已迟。"
  },
  {
    "title": "冬景 独钓寒江雪",
    "author": "刘辰翁",
    "dynasty": "宋代",
    "content": "一雪寒如此，何人立钓矼。不知身入画，独自影临江。未必鱼吞粒，惟应鹭作双。风吹沙皓皓，天阔水淙淙。归去村边路，看来缆失桩。夜深谁访旧，推月倚蓬窗。"
  },
  {
    "title": "水调歌头·不成三五夜",
    "author": "刘辰翁",
    "dynasty": "宋代",
    "content": "不成三五夜，不放霎时晴。长街灯火三两，到此眼方明。把似每时庭院，传说个般障子，无路与君行。推手复却手，都付断肠声。漏通晓，灯收市，人下棚。中山铁马何似，遗恨杳难平。一落掺挝声愤，再见大晟舞罢，乐事总伤情。便有尘随马，也任雨霖铃。"
  },
  {
    "title": "木兰花慢·午桥清夜饮",
    "author": "刘辰翁",
    "dynasty": "宋代",
    "content": "午桥清夜饮，花露重、烛光寒。约处处行歌，朝朝买酒，典却朝衫。尊前自堪一醉，但落红、枝上不堪安。归去柳阴行月，酒醒画角声残。王宫。难得似君闲。闲我见君难。记李陌看花，光阴冉冉，风雨番番。相逢故人又别，送君归、斜日万重山。江上愁思满目，离离芳草平阑。"
  },
  {
    "title": "行香子·雪履无痕",
    "author": "刘辰翁",
    "dynasty": "宋代",
    "content": "雪履无痕。溪影传神。著坡诗、请自清温。朝朝不去，夕夕空勤。似梦中云，云外雪，雪中春。四野昏昏。匹马巡巡。拣一枝、寄与芳尊。更谁兴到，於我情真。是白家宾，江南路，陇头人。"
  },
  {
    "title": "沁园春（和刘仲简九日韵）",
    "author": "刘辰翁",
    "dynasty": "宋代",
    "content": "九日黄花，渊明之后，谁当汝俦。记龙山昨夜，寒泉九井，帽轻似叶，髯戟如虬。庚扇西风，孔林落照，银海横波十二楼。闲笑道，那华亭上蔡，再见何由。人生似我何求。算惟有高人高处游。笑如今别驾，前时方外，尘埃半百，岁月如流。如此连墙，今年不见，一首犹胜万户侯。偷闲好，便明朝有约，莫莫休休。"
  },
  {
    "title": "莺啼序（赵宜可以余讥其韵，苦心改为之，复和之）",
    "author": "刘辰翁",
    "dynasty": "宋代",
    "content": "愁人更堪秋日，长似岁难度。相携去、晼晚登高，高极正犯愁处。常是恨、古人无计，看今人痴绝如许。但东篱半醉，残灯自修菊谱。归去来兮，怨调又苦。有寒螀余赋。湖山外、风笛阑干，胡床夜月谁据。恨当时、青云跌宕，天路断、险艰如许。便桥边，卖镜重圆，断肠无数。是谁玉斧，惊堕团团，失上界楼宇。甚天误、婵娟余误。悔却初念，不合梦他，霓裳楚楚。而今安在，枫林关塞，回头忆著神仙处，漫断魂飞过湖江去。时时说与，地上群儿，青琐瑶台，阆风悬圃。琵琶往往，凭鞍劝酒，千载能胡语。叹自古、宫花薄命，汉月无情，战地难青，故人成土。江南憔悴，荒村流落，伤心自失梨园部，渺空江、泪隔芦花雨。相逢司马风流，湿尽青衫，欲归无路。"
  },
  {
    "title": "法驾导引（寿城山，用寿胡潭东韵）",
    "author": "刘辰翁",
    "dynasty": "宋代",
    "content": "臣尚少，臣尚少，少似此翁些。点半点斑今似雪，飞来飞去自如花。醉眼看红霞。人间事，人间事，倒杖拄颐斜。冷冷清清冰下水，吞吞忍忍饭中砂。选到老人家。"
  },
  {
    "title": "疏影（催雪）",
    "author": "刘辰翁",
    "dynasty": "宋代",
    "content": "香篝素被。听花犯低低，瑶花开未。长记那时，炽炭围炉，瘦妻换酒行试。党家人在销金帐，约莫是、打围归际。又谁知、别忆烹茶，冷落故家愁思。闻道滕骄巽懒，今朝待檄与，翻云须易。白白不成，又不教晴，做尽黄昏情味。银河本是冰冰底。怎忍向、东风成水。待满城、玉宇琼楼，却报卧庐人起。"
  },
  {
    "title": "好事近（中齐惠念，赐词俾寿，不胜岁寒兄弟之意）",
    "author": "刘辰翁",
    "dynasty": "宋代",
    "content": "□后百年闲，元度自伤来暮。打破虚空无碍，共乘龙飞去。更参末后句如何，此事未能付。前遇小桥风雪，是君诗成处。"
  },
  {
    "title": "霜天晓角（寿陈敬之）",
    "author": "刘辰翁",
    "dynasty": "宋代",
    "content": "朝来微雪。又近长生节。造就一枝清绝，梅与雪、怎分别。两年心似月。除是天知得。手种春风千树，一颗颗、待儿摘。"
  },
  {
    "title": "霜天晓角（初春即事）",
    "author": "刘辰翁",
    "dynasty": "宋代",
    "content": "柳梢欲雪。十里烟明灭。曲曲阑干转影，教人忆、夜来月。家人相对说。灯花还又结。冻雨村村□鼓，终不似、上元节。"
  },
  {
    "title": "酹江月（同舍延平林府教制新词祝我初度，依声依韵，还祝当家）",
    "author": "刘辰翁",
    "dynasty": "宋代",
    "content": "西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。后来桃李，遥遥别是花信。"
  },
  {
    "title": "兰陵王（丁丑感怀和彭明叔韵）",
    "author": "刘辰翁",
    "dynasty": "宋代",
    "content": "雁归北。渺渺茫茫似客。春湖里，曾见去帆，谁遣江头絮风息。千年记当日。难得。宽闲抱膝。兴亡事，马上飞花，看取残阳照亭驿。哀拍。愿归骨。怅毡帐何匹，湩酪何食。相思青冢头应白。想荒坟酹酒，过车回首，香魂携手抱相泣。但青草无色。语绝。更愁极。漫一番青青，一番陈迹。瑶池黄竹哀离席。约八骏犹到，露桃重摘。金铜知道，忍去国，忍去国。"
  },
  {
    "title": "法驾导引（寿刘倅仲简）",
    "author": "刘辰翁",
    "dynasty": "宋代",
    "content": "五月五，五月五，细雨绿菖蒲。早是高花开九节，花堪结子节堪扶。持此揆□初。长命缕，长命缕，儿女漫区区。何似屏星南极里，清如寒露在冰壶。一府号仙儒。"
  },
  {
    "title": "水调歌头（寿晏云心）",
    "author": "刘辰翁",
    "dynasty": "宋代",
    "content": "五五复五五，二八且重重。后天先甲如此，满月喜相逢。一日须倾三百，月小又输一日，不满九千钟。但愿客常满，莫问海尊空。赋长篇，赓短韵，剩谈丛。乱来风日自美，一橘两衰翁。几见东陵瓜好，又看西邻葵烂，半醉半醒中。偶得洞宾象，混混起相从。"
  },
  {
    "title": "水调歌头（谢和溪园来寿）",
    "author": "刘辰翁",
    "dynasty": "宋代",
    "content": "夫子惠收我，谓我古心徒。闲居有客无酒，有酒又无鱼。报道犀兵远坠，问讯陈人何似，陈似隔年萸。天壤亦大矣，知有孔融乎。白雪歌，丹元赞，赫蹄书。洪崖何自过我，便作授经图。教我天根骑月，规我扶摇去意，餐我白芝符。从此须溪里，更著赤松湖。"
  },
  {
    "title": "水调歌头（甲午九日牛山作）",
    "author": "刘辰翁",
    "dynasty": "宋代",
    "content": "不饮强须饮，今日是重阳。向来健者安在，世事两茫茫。叔子去人远矣，正复何关人事，堕泪忽成行。叔子泪自堕，湮没使人伤。燕何归，鸿欲断，蝶休忙。渊明自无可奈，冷眼菊花黄。看取龙山落日，又见骑台荒草，谁弱复谁强。酒亦有何好，暂醉得相忘。"
  },
  {
    "title": "金缕曲（和同姓草叔曲本胡端逸见寿韵并谢）",
    "author": "刘辰翁",
    "dynasty": "宋代",
    "content": "忘却来时路。恨苍苍、寒冰弃我，江南闲处。世事早知今如此，何不老农老圃。更种个、梅花深住。冻雨前朝浯溪石，对苍苔、堕泪怜臣甫。山似我，两眉聚。岁云暮矣如何度。但多情、寂寥相念，二三君子。越石暮年扶风赋，犹解闻鸡起舞。恨不减、二三十岁。一曲相思碧云合，醉凭君、为我歌如缕。君念我，似同祖。"
  },
  {
    "title": "登幽州台歌",
    "author": "陈子昂",
    "dynasty": "唐代",
    "content": "前不见古人，后不见来者。念天地之悠悠，独怆然而涕下！"
  },
  {
    "title": "春夜别友人二首·其一",
    "author": "陈子昂",
    "dynasty": "唐代",
    "content": "银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。"
  },
  {
    "title": "感遇诗三十八首·其二",
    "author": "陈子昂",
    "dynasty": "唐代",
    "content": "兰若生春夏，芊蔚何青青。幽独空林色，朱蕤冒紫茎。迟迟白日晚，袅袅秋风生。岁华尽摇落，芳意竟何成。"
  },
  {
    "title": "送魏大从军",
    "author": "陈子昂",
    "dynasty": "唐代",
    "content": "匈奴犹未灭，魏绛复从戎。怅别三河道，言追六郡雄。雁山横代北，狐塞接云中。勿使燕然上，惟留汉将功。"
  },
  {
    "title": "感遇诗三十八首",
    "author": "陈子昂",
    "dynasty": "唐代",
    "content": "微月生西海，幽阳始代升。圆光正东满，阴魄已朝凝。太极生天地，三元更废兴。至精谅斯在，三五谁能征。兰若生春夏，芊蔚何青青。幽独空林色，朱蕤冒紫茎。迟迟白日晚，袅袅秋风生。岁华尽摇落，芳意竟何成。苍苍丁零塞，今古缅荒途。亭堠何摧兀，暴骨无全躯。黄沙幕南起，白日隐西隅。汉甲三十万，曾以事匈奴。但见沙场死，谁怜塞上孤。乐羊为魏将，食子殉军功。骨肉且相薄，他人安得忠。吾闻中山相，乃属放麑翁。孤兽犹不忍，况以奉君终。市人矜巧智，于道若童蒙。倾夺相夸侈，不知身所终。曷见玄真子，观世玉壶中。窅然遗天地，乘化入无穷。吾观龙变化，乃知至阳精。石林何冥密，幽洞无留行。古之得仙道，信与元化并。玄感非象识，谁能测沉冥。世人拘目见，酣酒笑丹经。昆仑有瑶树，安得采其英。白日每不归，青阳时暮矣。茫茫吾何思，林卧观无始。众芳委时晦，鶗鴂鸣悲耳。鸿荒古已颓，谁识巢居子。吾观昆仑化，日月沦洞冥。精魄相交会，天壤以罗生。仲尼推太极，老聃贵窈冥。西方金仙子，崇义乃无明。空色皆寂灭，缘业定何成。名教信纷藉，死生俱未停。圣人秘元命，惧世乱其真。如何嵩公辈，诙谲误时人。先天诚为美，阶乱祸谁因。长城备胡寇，嬴祸发其亲。赤精既迷汉，子年何救秦。去去桃李花，多言死如麻。深居观元化，悱然争朵颐。谗说相啖食，利害纷㘈㘈。便便夸毗子，荣耀更相持。务光让天下，商贾竞刀锥。已矣行采芝，万世同一时。吾爱鬼谷子，青溪无垢氛。囊括经世道，遗身在白云。七雄方龙斗，天下久无君。浮荣不足贵，遵养晦时文。舒可弥宇宙，卷之不盈分。岂徒山木寿，空与麋鹿群。呦呦南山鹿，罹罟以媒和。招摇青桂树，幽蠹亦成科。世情甘近习，荣耀纷如何。怨憎未相复，亲爱生祸罗。瑶台倾巧笑，玉杯殒双蛾。谁见枯城蘖，青青成斧柯。林居病时久，水木澹孤清。闲卧观物化，悠悠念无生。青春始萌达，朱火已满盈。徂落方自此，感叹何时平。临岐泣世道，天命良悠悠。昔日殷王子，玉马遂朝周。宝鼎沦伊谷，瑶台成古丘。西山伤遗老，东陵有故侯。贵人难得意，赏爱在须臾。莫以心如玉，探他明月珠。昔称夭桃子，今为舂市徒。鸱鸮悲东国，麋鹿泣姑苏。谁见鸱夷子，扁舟去五湖。圣人去已久，公道缅良难。蚩蚩夸毗子，尧禹以为谩。骄荣贵工巧，势利迭相干。燕王尊乐毅，分国愿同欢。鲁连让齐爵，遗组去邯郸。伊人信往矣，感激为谁叹。幽居观天运，悠悠念群生。终古代兴没，豪圣莫能争。三季沦周赧，七雄灭秦嬴。复闻赤精子，提剑入咸京。炎光既无象，晋虏复纵横。尧禹道已昧，昏虐势方行。岂无当世雄，天道与胡兵。咄咄安可言，时醉而未醒。仲尼溺东鲁，伯阳遁西溟。大运自古来，旅人胡叹哉。逶迤势已久，骨鲠道斯穷。岂无感激者，时俗颓此风。灌园何其鄙，皎皎於陵中。世道不相容，嗟嗟张长公。圣人不利己，忧济在元元。黄屋非尧意，瑶台安可论。吾闻西方化，清净道弥敦。奈何穷金玉，雕刻以为尊。云构山林尽，瑶图珠翠烦。鬼工尚未可，人力安能存。夸愚适增累，矜智道逾昏。玄天幽且默，群议曷嗤嗤。圣人教犹在，世运久陵夷。一绳将何系，忧醉不能持。去去行采芝，勿为尘所欺。蜻蛉游天地，与世本无患。飞飞未能止，黄雀来相干。穰侯富秦宠，金石比交欢。出入咸阳里，诸侯莫敢言。宁知山东客，激怒秦王肝。布衣取丞相，千载为辛酸。微霜知岁晏，斧柯始青青。况乃金天夕，浩露沾群英。登山望宇宙，白日已西暝。云海方荡潏，孤鳞安得宁。翡翠巢南海，雄雌珠树林。何知美人意，骄爱比黄金。杀身炎州里，委羽玉堂阴。旖旎光首饰，葳蕤烂锦衾。岂不在遐远，虞罗忽见寻。多材信为累，叹息此珍禽。挈瓶者谁子，姣服当青春。三五明月满，盈盈不自珍。高堂委金玉，微缕悬千钧。如何负公鼎，被夺笑时人。玄蝉号白露，兹岁已蹉跎。群物从大化，孤英将奈何。瑶台有青鸟，远食玉山禾。昆仑见玄凤，岂复虞云罗。荒哉穆天子，好与白云期。宫女多怨旷，层城闭蛾眉。日耽瑶池乐，岂伤桃李时。青苔空萎绝，白发生罗帷。朝发宜都渚，浩然思故乡。故乡不可见，路隔巫山阳。巫山彩云没，高丘正微茫。伫立望已久，涕落沾衣裳。岂兹越乡感，忆昔楚襄王。朝云无处所，荆国亦沦亡。昔日章华宴，荆王乐荒淫。霓旌翠羽盖，射兕云梦林。朅来高唐观，怅望云阳岑。雄图今何在，黄雀空哀吟。丁亥岁云暮，西山事甲兵。赢粮匝邛道，荷戟争羌城。严冬阴风劲，穷岫泄云生。昏曀无昼夜，羽檄复相惊。拳跼竞万仞，崩危走九冥。籍籍峰壑里，哀哀冰雪行。圣人御宇宙，闻道泰阶平。肉食谋何失，藜藿缅纵横。可怜瑶台树，灼灼佳人姿。碧华映朱实，攀折青春时。岂不盛光宠，荣君白玉墀。但恨红芳歇，凋伤感所思。朅来豪游子，势利祸之门。如何兰膏叹，感激自生冤。众趋明所避，时弃道犹存。云渊既已失，罗网与谁论。箕山有高节，湘水有清源。唯应白鸥鸟，可为洗心言。索居犹几日，炎夏忽然衰。阳彩皆阴翳，亲友尽暌违。登山望不见，涕泣久涟洏。宿梦感颜色，若与白云期。马上骄豪子，驱逐正蚩蚩。蜀山与楚水，携手在何时。金鼎合神丹，世人将见欺。飞飞骑羊子，胡乃在峨眉。变化固幽类，芳菲能几时。疲疴苦沦世，忧痗日侵淄。眷然顾幽褐，白云空涕洟。朔风吹海树，萧条边已秋。亭上谁家子，哀哀明月楼。自言幽燕客，结发事远游。赤丸杀公吏，白刃报私仇。避仇至海上，被役此边州。故乡三千里，辽水复悠悠。每愤胡兵入，常为汉国羞。何知七十战，白首未封侯。本为贵公子，平生实爱才。感时思报国，拔剑起蒿莱。西驰丁零塞，北上单于台。登山见千里，怀古心悠哉。谁言未忘祸，磨灭成尘埃。浩然坐何慕，吾蜀有峨眉。念与楚狂子，悠悠白云期。时哉悲不会，涕泣久涟洏。梦登绥山穴，南采巫山芝。探元观群化，遗世从云螭。婉娈时永矣，感悟不见之。朝入云中郡，北望单于台。胡秦何密迩，沙朔气雄哉。藉藉天骄子，猖狂已复来。塞垣无名将，亭堠空崔嵬。咄嗟吾何叹，边人涂草莱。仲尼探元化，幽鸿顺阳和。大运自盈缩，春秋递来过。盲飙忽号怒，万物相纷劘。溟海皆震荡，孤凤其如何。"
  },
  {
    "title": "度荆门望楚",
    "author": "陈子昂",
    "dynasty": "唐代",
    "content": "遥遥去巫峡，望望下章台。巴国山川尽，荆门烟雾开。城分苍野外，树断白云隈。今日狂歌客，谁知入楚来。"
  },
  {
    "title": "燕昭王",
    "author": "陈子昂",
    "dynasty": "唐代",
    "content": "南登碣石馆，遥望黄金台。丘陵尽乔木，昭王安在哉？霸图今已矣，驱马复归来。"
  },
  {
    "title": "送东莱王学士无竞",
    "author": "陈子昂",
    "dynasty": "唐代",
    "content": "宝剑千金买，平生未许人。怀君万里别，持赠结交亲。孤松宜晚岁，众木爱芳春。已矣将何道，无令白首新。"
  },
  {
    "title": "晚次乐乡县",
    "author": "陈子昂",
    "dynasty": "唐代",
    "content": "故乡杳无际，日暮且孤征。川原迷旧国，道路入边城。野戍荒烟断，深山古木平。如何此时恨，噭噭夜猿鸣。"
  },
  {
    "title": "酬晖上人秋夜山亭有赠",
    "author": "陈子昂",
    "dynasty": "唐代",
    "content": "皎皎白林秋，微微翠山静。禅居感物变，独坐开轩屏。风泉夜声杂，月露宵光冷。多谢忘机人，尘忧未能整。"
  },
  {
    "title": "春夜别友人二首·其二",
    "author": "陈子昂",
    "dynasty": "唐代",
    "content": "紫塞白云断，青春明月初。对此芳樽夜，离忧怅有馀。清冷花露满，滴沥檐宇虚。怀君欲何赠，愿上大臣书。"
  },
  {
    "title": "送著作佐郎崔融等从梁王东征",
    "author": "陈子昂",
    "dynasty": "唐代",
    "content": "金天方肃杀，白露始专征。王师非乐战，之子慎佳兵。海气侵南部，边风扫北平。莫卖卢龙塞，归邀麟阁名。"
  },
  {
    "title": "岘山怀古",
    "author": "陈子昂",
    "dynasty": "唐代",
    "content": "秣马临荒甸，登高览旧都。犹悲堕泪碣，尚想卧龙图。城邑遥分楚，山川半入吴。丘陵徒自出，贤圣几凋枯！野树苍烟断，津楼晚气孤。谁知万里客，怀古正踌蹰。"
  },
  {
    "title": "白帝城怀古",
    "author": "陈子昂",
    "dynasty": "唐代",
    "content": "日落沧江晚，停桡问土风。城临巴子国，台没汉王宫。荒服仍周甸，深山尚禹功。岩悬青壁断，地险碧流通。古木生云际，归帆出雾中。川途去无限，客思坐何穷。"
  },
  {
    "title": "和陆明府赠将军重出塞",
    "author": "陈子昂",
    "dynasty": "唐代",
    "content": "忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，犹是一书生。"
  },
  {
    "title": "感遇诗三十八首·其十九",
    "author": "陈子昂",
    "dynasty": "唐代",
    "content": "圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。"
  },
  {
    "title": "与东方左史虬修竹篇",
    "author": "陈子昂",
    "dynasty": "唐代",
    "content": "东方公足下：文章道弊五百年矣。汉魏风骨，晋宋莫传，然而文献有可征者。仆尝暇时观齐、梁间诗，彩丽竞繁，而兴寄都绝，每以永叹。思古人，常恐逶迤颓靡，风雅不作，以耿耿也。一昨于解三处，见明公《咏孤桐篇》，骨气端翔，音情顿挫，光英朗练，有金石声。遂用洗心饰视，发挥幽郁。不图正始之音复睹于兹，可使建安作者相视而笑。解君云：“张茂先、何敬祖，东方生与其比肩。”仆亦以为知言也。故感叹雅制，作《修竹诗》一首，当有知音以传示之。龙种生南岳，孤翠郁亭亭。峰岭上崇崒，烟雨下微冥。夜闻鼯鼠叫，昼聒泉壑声。春风正淡荡，白露已清泠。哀响激金奏，密色滋玉英。岁寒霜雪苦，含彩独青青。岂不厌凝冽，羞比春木荣。春木有荣歇，此节无凋零。始愿与金石，终古保坚贞。不意伶伦子，吹之学凤鸣。遂偶云和瑟，张乐奏天庭。妙曲方千变，箫韶亦九成。信蒙雕斫美，常愿事仙灵。驱驰翠虬驾，伊郁紫鸾笙。结交嬴台女，吟弄升天行。携手登白日，远游戏赤城。低昂玄鹤舞，断续彩云生。永随众仙去，三山游玉京。"
  },
  {
    "title": "题祀山烽树赠乔十二侍御",
    "author": "陈子昂",
    "dynasty": "唐代",
    "content": "汉庭荣巧宦，云阁薄边功。可怜骢马使，白首为谁雄。"
  },
  {
    "title": "感遇诗三十八首·其一",
    "author": "陈子昂",
    "dynasty": "唐代",
    "content": "微月生西海，幽阳始代升。圆光正东满，阴魄已朝凝。太极生天地，三元更废兴。至精谅斯在，三五谁能征。"
  },
  {
    "title": "感遇诗三十八首·其二十三",
    "author": "陈子昂",
    "dynasty": "唐代",
    "content": "翡翠巢南海，雄雌珠树林。何知美人意，骄爱比黄金。杀身炎州里，委羽玉堂阴。旖旎光首饰，葳蕤烂锦衾。岂不在遐远，虞罗忽见寻。多材信为累，叹息此珍禽。"
  },
  {
    "title": "感遇诗三十八首·其三十五",
    "author": "陈子昂",
    "dynasty": "唐代",
    "content": "本为贵公子，平生实爱才。感时思报国，拔剑起蒿莱。西驰丁零塞，北上单于台。登山见千里，怀古心悠哉。谁言未亡祸，磨灭成尘埃。"
  },
  {
    "title": "感遇诗三十八首·其四",
    "author": "陈子昂",
    "dynasty": "唐代",
    "content": "乐羊为魏将，食子殉军功。骨肉且相薄，他人安得忠。吾闻中山相，乃属放麑翁。孤兽犹不忍，况以奉君终。"
  },
  {
    "title": "蓟丘览古赠卢居士藏用七首",
    "author": "陈子昂",
    "dynasty": "唐代",
    "content": "丁酉岁，吾北征。出自蓟门，历观燕之旧都，其城池霸异，迹已芜没矣。乃慨然仰叹。忆昔乐生、邹子，群贤之游盛矣。因登蓟丘，作七诗以志之。寄终南卢居士。亦有轩辕之遗迹也。北登蓟丘望，求古轩辕台。应龙已不见，牧马空黄埃。尚想广成子，遗迹白云隈。南登碣石阪，遥望黄金台。丘陵尽乔木，昭王安在哉。霸图怅已矣，驱马复归来。王道已沦昧，战国竞贪兵。乐生何感激，仗义下齐城。雄图竟中夭，遗叹寄阿衡。秦王日无道，太子怨亦深。一闻田光义，匕首赠千金。其事虽不立，千载为伤心。自古皆有死，徇义良独稀。奈何燕太子，尚使田生疑。伏剑诚已矣，感我涕沾衣。大运沦三代，天人罕有窥。邹子何寥廓，漫说九瀛垂。兴亡已千载，今也则无推。逢时独为贵，历代非无才。隗君亦何幸，遂起黄金台。"
  },
  {
    "title": "郭隗",
    "author": "陈子昂",
    "dynasty": "唐代",
    "content": "逢时独为贵，历代非无才。隗君亦何幸，遂起黄金台。"
  },
  {
    "title": "感遇·之卅四",
    "author": "陈子昂",
    "dynasty": "唐代",
    "content": "朔风吹海树，萧条边已秋。亭上谁家子，哀哀明月楼。自言幽燕客，结发事远游。赤丸杀公吏，白刃报私仇。避仇至海上，被役此边州。故乡三千里，辽水复悠悠。每愤胡兵入，常为汉国羞。何知七十战，白首未封侯。"
  },
  {
    "title": "感遇诗三十八首·其二十九",
    "author": "陈子昂",
    "dynasty": "唐代",
    "content": "丁亥岁云暮，西山事甲兵。赢粮匝邛道，荷戟争羌城。严冬阴风劲，穷岫泄云生。昏曀无昼夜，羽檄复相惊。拳跼兢万仞，崩危走九冥。籍籍峰壑里，哀哀冰雪行。圣人御宇宙，闻道泰阶平。肉食谋何失，藜藿缅纵横。"
  },
  {
    "title": "座右铭",
    "author": "陈子昂",
    "dynasty": "唐代",
    "content": "事父尽孝敬，事君贵端贞。兄弟敦和睦，朋友笃信诚。从官重公慎，立身贵廉明。待士慕谦让，莅民尚宽平。理讼惟正直，察狱必审情。谤议不足怨，宠辱讵须惊。处满常惮溢，居高本虑倾。诗礼固可学，郑卫不足听。幸能修实操，何俟钓虚声。白珪玷可灭，黄金诺不轻。秦穆饮盗马，楚客报绝缨。言行既无择，存殁自扬名。"
  },
  {
    "title": "春日登金华观",
    "author": "陈子昂",
    "dynasty": "唐代",
    "content": "白玉仙台古，丹丘别望遥。山川乱云日，楼榭入烟霄。鹤舞千年树，虹飞百尺桥。还疑赤松子，天路坐相邀。"
  },
  {
    "title": "彩树歌",
    "author": "陈子昂",
    "dynasty": "唐代",
    "content": "嘉锦筵之珍树兮，错众彩之氛氲。状瑶台之微月，点巫山之朝云。青春兮不可逢，况蕙色之增芬。结芳意而谁赏，怨绝世之无闻。红荣碧艳坐看歇，素华流年不待君。故吾思昆仑之琪树，厌桃李之缤纷。"
  },
  {
    "title": "咏主人壁上画鹤寄乔主簿崔著作",
    "author": "陈子昂",
    "dynasty": "唐代",
    "content": "古壁仙人画，丹青尚有文。独舞纷如雪，孤飞暧似云。自矜彩色重，宁忆故池群。江海联翩翼，长鸣谁复闻。"
  },
  {
    "title": "送客",
    "author": "陈子昂",
    "dynasty": "唐代",
    "content": "故人洞庭去，杨柳春风生。相送河洲晚，苍茫别思盈。白蘋已堪把，绿芷复含荣。江南多桂树，归客赠生平。"
  },
  {
    "title": "登泽州城北楼宴",
    "author": "陈子昂",
    "dynasty": "唐代",
    "content": "平生倦游者，观化久无穷。复来登此国，临望与君同。坐见秦兵垒，遥闻赵将雄。武安君何在，长平事已空。且歌玄云曲，御酒舞薰风。勿使青衿子，嗟尔白头翁。"
  },
  {
    "title": "感遇诗三十八首·其八",
    "author": "陈子昂",
    "dynasty": "唐代",
    "content": "吾观昆仑化，日月沦洞冥。精魄相交会，天壤以罗生。仲尼推太极，老聃贵窈冥。西方金仙子，崇义乃无明。空色皆寂灭，缘业定何成。名教信纷藉，死生俱未停。"
  },
  {
    "title": "宴胡楚真禁所",
    "author": "陈子昂",
    "dynasty": "唐代",
    "content": "人生固有命，天道信无言。青蝇一相点，白璧遂成冤。请室闲逾邃，幽庭春未暄。寄谢韩安国，何惊狱吏尊。"
  },
  {
    "title": "感遇诗三十八首·其十一",
    "author": "陈子昂",
    "dynasty": "唐代",
    "content": "吾爱鬼谷子，青溪无垢氛。囊括经世道，遗身在白云。七雄方龙斗，天下久无君。浮荣不足贵，遵养晦时文。舒可弥宇宙，卷之不盈分。岂徒山木寿，空与麋鹿群。"
  },
  {
    "title": "鸳鸯篇",
    "author": "陈子昂",
    "dynasty": "唐代",
    "content": "飞飞鸳鸯鸟，举翼相蔽亏。俱来绿潭里，共向白云涯。音容相眷恋，羽翮两逶迤。蘋萍戏春渚，霜霰绕寒池。浦沙连岸净，汀树拂潭垂。年年此游玩，岁岁来追随。凤凰起丹穴，独向梧桐枝。鸿雁来紫塞，空忆稻粱肥。乌啼倦依托，鹤鸣伤别离。岂若此双禽，飞翻不异林。刷尾青江浦，交颈紫山岑。文章负奇色，和鸣多好音。闻有鸳鸯绮，复有鸳鸯衾。持为美人赠，勖此故交心。"
  },
  {
    "title": "感遇诗三十八首·其三",
    "author": "陈子昂",
    "dynasty": "唐代",
    "content": "苍苍丁零塞，今古缅荒途。亭堠何摧兀，暴骨无全躯。黄沙幕南起，白日隐西隅。汉甲三十万，曾以事匈奴。但见沙场死，谁怜塞上孤。"
  },
  {
    "title": "感遇诗三十八首·其七",
    "author": "陈子昂",
    "dynasty": "唐代",
    "content": "白日每不归，青阳时暮矣。茫茫吾何思，林卧观无始。众芳委时晦，鶗鴂鸣悲耳。鸿荒古已颓，谁识巢居子。"
  },
  {
    "title": "感遇诗三十八首·其五",
    "author": "陈子昂",
    "dynasty": "唐代",
    "content": "市人矜巧智，于道若童蒙。倾夺相夸侈，不知身所终。曷见玄真子，观世玉壶中。窅然遗天地，乘化入无穷。"
  },
  {
    "title": "南山家园林木交映盛夏五月幽然清凉独坐思远率成十韵",
    "author": "陈子昂",
    "dynasty": "唐代",
    "content": "寂寥守寒巷，幽独卧空林。松竹生虚白，阶庭横古今。郁蒸炎夏晚，栋宇閟清阴。轩窗交紫霭，檐户对苍岑。凤蕴仙人箓，鸾歌素女琴。忘机委人代，闭牖察天心。蛱蝶怜红药，蜻蜓爱碧浔。坐观万象化，方见百年侵。扰扰将何息，青青长苦吟。愿随白云驾，龙鹤相招寻。"
  },
  {
    "title": "山水粉图",
    "author": "陈子昂",
    "dynasty": "唐代",
    "content": "山图之白云兮，若巫山之高丘。纷群翠之鸿溶，又似蓬瀛海水之周流。信夫人之好道，爱云山以幽求。"
  },
  {
    "title": "感遇诗三十八首 其二十九",
    "author": "陈子昂",
    "dynasty": "唐代",
    "content": "丁亥岁云暮，西山事甲兵。赢粮匝邛道，荷戟争羌城。严冬阴风劲，穷岫泄云生。昏曀无昼夜，羽檄复相惊。拳局竞万仞，崩危走九冥。籍籍峰壑里，哀哀冰雪行。圣人御宇宙，闻道泰阶平。肉食谋何失，藜藿缅纵横。"
  },
  {
    "title": "修竹篇序",
    "author": "陈子昂",
    "dynasty": "唐代",
    "content": "　　东方公足下：文章道弊，五百年矣。汉魏风骨，晋宋莫传，然而文献有可征者。仆尝暇时观齐、梁间诗，彩丽竞繁，而兴寄都绝，每以永叹。思古人，常恐逶迤颓靡，风雅不作，以耿耿也。一昨于解三处，见明公咏孤桐篇，骨气端翔，音情顿挫，光英朗练，有金石声。遂用洗心饰视，发挥幽郁。不图正始之音、建安风骨，复睹于兹，可使建安作者，相视而笑。解君云：“张茂先、何敬祖，东方生与其比肩。”仆亦以为知言也。故感叹雅制，作修竹诗一首，当有知音以传示之。"
  },
  {
    "title": "三月三日宴王明府山亭（见《岁时杂咏》）",
    "author": "陈子昂",
    "dynasty": "唐代",
    "content": "暮春嘉月，上巳芳辰。群公禊饮，于洛之滨。奕奕车骑，粲粲都人。连帷竞野，袨服缛津。青郊树密，翠渚萍新。今我不乐，含意维申。"
  },
  {
    "title": "感遇诗三十八首·其十二",
    "author": "陈子昂",
    "dynasty": "唐代",
    "content": "呦呦南山鹿，罹罟以媒和。招摇青桂树，幽蠹亦成科。世情甘近习，荣耀纷如何。怨憎未相复，亲爱生祸罗。瑶台倾巧笑，玉杯殒双蛾。谁见枯城蘖，青青成斧柯。"
  },
  {
    "title": "古意题徐令壁",
    "author": "陈子昂",
    "dynasty": "唐代",
    "content": "白云苍梧来，氛氲万里色。闻君太平世，栖泊灵台侧。"
  },
  {
    "title": "月夜有怀",
    "author": "陈子昂",
    "dynasty": "唐代",
    "content": "美人挟赵瑟，微月在西轩。寂寞夜何久，殷勤玉指繁。清光委衾枕，遥思属湘沅。空帘隔星汉，犹梦感精魂。"
  },
  {
    "title": "感遇诗三十八首·其三十八",
    "author": "陈子昂",
    "dynasty": "唐代",
    "content": "仲尼探元化，幽鸿顺阳和。大运自盈缩，春秋递来过。盲飙忽号怒，万物相纷劘。溟海皆震荡，孤凤其如何。"
  },
  {
    "title": "感遇诗三十八首·其十三",
    "author": "陈子昂",
    "dynasty": "唐代",
    "content": "林居病时久，水木澹孤清。闲卧观物化，悠悠念无生。青春始萌达，朱火已满盈。徂落方自此，感叹何时平。"
  },
  {
    "title": "答洛阳主人",
    "author": "陈子昂",
    "dynasty": "唐代",
    "content": "平生白云志，早爱赤松游。事亲恨未立，从宦此中州。主人亦何问，旅客非悠悠。方谒明天子，清宴奉良筹。再取连城璧，三陟平津侯。不然拂衣去，归从海上鸥。宁随当代子，倾侧且沉浮。"
  },
  {
    "title": "春台引",
    "author": "陈子昂",
    "dynasty": "唐代",
    "content": "感阳春兮生碧草之油油。怀宇宙以伤远，登高台而写忧。迟美人兮不见，恐青岁之遂遒。从毕公以酣饮，寄林塘而一留。采芳荪于北渚，忆桂树于南州。何云木之美丽，而池馆之崇幽。星台秀士，月旦诸子。嘉青鸟之辰，迎火龙之始。挟宝书与瑶瑟，芳蕙华而兰靡。乃掩白蘋，藉绿芷。酒既醉，乐未已。击青钟，歌渌水。怨青春之萎绝，赠瑶台之旖旎。愿一见而道意，结众芳之绸缪。曷余情之荡漾，瞩青云以增愁。怅三山之飞鹤，忆海上之白鸥。重曰：群仙去兮青春颓，岁华歇兮黄鸟哀。富贵荣乐几时兮，朱宫碧堂生青苔，白云兮归来。"
  },
  {
    "title": "喜马参军相遇醉歌",
    "author": "陈子昂",
    "dynasty": "唐代",
    "content": "独幽默以三月兮，深林潜居。时岁忽兮，孤愤遐吟。谁知我心？孺子孺子，其可与理分。"
  },
  {
    "title": "题居延古城赠乔十二知之",
    "author": "陈子昂",
    "dynasty": "唐代",
    "content": "闻君东山意，宿昔紫芝荣。沧洲今何在，华发旅边城。还汉功既薄，逐胡策未行。徒嗟白日暮，坐对黄云生。桂枝芳欲晚，薏苡谤谁明。无为空自老，含叹负生平。"
  },
  {
    "title": "魏氏园林人赋一物得秋亭萱草",
    "author": "陈子昂",
    "dynasty": "唐代",
    "content": "昔时幽径里，荣耀杂春丛。今来玉墀上，销歇畏秋风。细叶犹含绿，鲜花未吐红。忘忧谁见赏，空此北堂中。"
  },
  {
    "title": "落第西还别魏四懔",
    "author": "陈子昂",
    "dynasty": "唐代",
    "content": "转蓬方不定，落羽自惊弦。山水一为别，欢娱复几年。离亭暗风雨，征路入云烟。还因北山径，归守东陂田。"
  },
  {
    "title": "夏日游晖上人房",
    "author": "陈子昂",
    "dynasty": "唐代",
    "content": "山水开精舍，琴歌列梵筵。人疑白楼赏，地似竹林禅。对户池光乱，交轩岩翠连。色空今已寂，乘月弄澄泉。"
  },
  {
    "title": "送别出塞",
    "author": "陈子昂",
    "dynasty": "唐代",
    "content": "平生闻高义，书剑百夫雄。言登青云去，非此白头翁。胡兵屯塞下，汉骑属云中。君为白马将，腰佩騂角弓。单于不敢射，天子伫深功。蜀山余方隐，良会何时同。"
  },
  {
    "title": "赠别冀侍御崔司议",
    "author": "陈子昂",
    "dynasty": "唐代",
    "content": "有道君匡国，无闷余在林。白云峨眉上，岁晚来相寻。"
  },
  {
    "title": "江上暂别萧四刘三旋欣接遇",
    "author": "陈子昂",
    "dynasty": "唐代",
    "content": "昨夜沧江别，言乖天汉游。宁期此相遇，尚接武陵洲。结绶还逢育，衔杯且对刘。波潭一瀰瀰，临望几悠悠。山水丹青杂，烟云紫翠浮。终愧神仙友，来接野人舟。"
  },
  {
    "title": "初入峡苦风寄故乡亲友",
    "author": "陈子昂",
    "dynasty": "唐代",
    "content": "故乡今日友，欢会坐应同。宁知巴峡路，辛苦石尤风。"
  },
  {
    "title": "感遇诗三十八首·其六",
    "author": "陈子昂",
    "dynasty": "唐代",
    "content": "吾观龙变化，乃知至阳精。石林何冥密，幽洞无留行。古之得仙道，信与元化并。玄感非象识，谁能测沈冥。世人拘目见，酣酒笑丹经。昆仑有瑶树，安得采其英。"
  },
  {
    "title": "上元夜效小庾体（见《岁时杂咏》）",
    "author": "陈子昂",
    "dynasty": "唐代",
    "content": "三五月华新，遨游逐上春。相邀洛城曲，追宴小平津。楼上看珠妓，车中见玉人。芳宵殊未极，随意守灯轮。"
  },
  {
    "title": "于长史山池三日曲水宴",
    "author": "陈子昂",
    "dynasty": "唐代",
    "content": "摘兰藉芳月，祓宴坐回汀。泛滟清流满，葳蕤白芷生。金弦挥赵瑟，玉指弄秦筝。岩榭风光媚，郊园春树平。烟花飞御道，罗绮照昆明。日落红尘合，车马乱纵横。"
  },
  {
    "title": "还至张掖古城，闻东军告捷，赠韦五虚己",
    "author": "陈子昂",
    "dynasty": "唐代",
    "content": "孟秋首归路，仲月旅边亭。闻道兰山战，相邀在井陉。屡斗关月满，三捷虏云平。汉军追北地，胡骑走南庭。君为幕中士，畴昔好言兵。白虎锋应出，青龙阵几成。披图见丞相，按节入咸京。宁知玉门道，翻作陇西行。北海朱旄落，东归白露生。纵横未得意，寂寞寡相迎。负剑空叹息，苍茫登古城。"
  },
  {
    "title": "晦日宴高氏林亭（见《岁时杂咏》）",
    "author": "陈子昂",
    "dynasty": "唐代",
    "content": "寻春游上路，追宴入山家。主第簪缨满，皇州景望华。玉池初吐溜，珠树始开花。欢娱方未极，林阁散馀霞。"
  },
  {
    "title": "感遇诗三十八首·其十",
    "author": "陈子昂",
    "dynasty": "唐代",
    "content": "深居观元化，悱然争朵颐。谗说相啖食，利害纷㘈㘈。便便夸毗子，荣耀更相持。务光让天下，商贾竞刀锥。已矣行采芝，万世同一时。"
  },
  {
    "title": "感遇诗三十八首·其二十五首",
    "author": "陈子昂",
    "dynasty": "唐代",
    "content": "玄蝉号白露，兹岁已蹉跎。群物从大化，孤英将奈何。瑶台有青鸟，远食玉山禾。昆仑见玄凤，岂复虞云罗。"
  },
  {
    "title": "感遇诗三十八首·其三十",
    "author": "陈子昂",
    "dynasty": "唐代",
    "content": "可怜瑶台树，灼灼佳人姿。碧华映朱实，攀折青春时。岂不盛光宠，荣君白玉墀。但恨红芳歇，凋伤感所思。"
  },
  {
    "title": "题李三书斋（崇嗣）",
    "author": "陈子昂",
    "dynasty": "唐代",
    "content": "灼灼青春仲，悠悠白日升。声容何足恃，荣吝坐相矜。愿与金庭会，将待玉书征。还丹应有术，烟驾共君乘。"
  },
  {
    "title": "赠严仓曹乞推命录",
    "author": "陈子昂",
    "dynasty": "唐代",
    "content": "少学纵横术，游楚复游燕。栖遑长委命，富贵未知天。闻道沉冥客，青囊有秘篇。九宫探万象，三算极重玄。愿奉唐生诀，将知跃马年。非同墨翟问，空滞杀龙川。"
  },
  {
    "title": "奉和皇帝上礼抚事述怀应制",
    "author": "陈子昂",
    "dynasty": "唐代",
    "content": "大君忘自我，应运居紫宸。揖让期明辟，讴歌且顺人。轩宫帝图盛，皇极礼容申。南面朝万国，东堂会百神。云陛旂常满，天庭玉帛陈。钟石和睿思，雷雨被深仁。承平信娱乐，王业本艰辛。愿罢瑶池宴，来观农扈春。卑宫昭夏德，尊老睦尧亲。微臣敢拜手，歌舞颂维新。"
  },
  {
    "title": "群公集毕氏林亭",
    "author": "陈子昂",
    "dynasty": "唐代",
    "content": "金门有遗世，鼎实恣和邦。默语谁能识，琴樽寄北窗。子牟恋魏阙，渔父爱沧江。良时信同此，岁晚迹难双。"
  },
  {
    "title": "登蓟城西北楼送崔著作融入都",
    "author": "陈子昂",
    "dynasty": "唐代",
    "content": "蓟楼望燕国，负剑喜兹登。清规子方奏，单戟我无能。仲冬边风急，云汉复霜棱。慷慨竟何道，西南恨失朋。"
  },
  {
    "title": "送魏兵曹使巂州得登字",
    "author": "陈子昂",
    "dynasty": "唐代",
    "content": "阳山淫雾雨，之子慎攀登。羌笮多珍宝，人言有爱憎。欲酬明主惠，当尽使臣能。勿以王阳道，迢递畏崚嶒。"
  },
  {
    "title": "同王员外雨后登开元寺南楼因酬晖上人独坐山亭有赠",
    "author": "陈子昂",
    "dynasty": "唐代",
    "content": "钟梵经行罢，香林坐入禅。岩庭交杂树，石濑泻鸣泉。水月心方寂，云霞思独玄。宁知人世里，疲病得攀缘。"
  },
  {
    "title": "合州津口别舍弟至东阳峡步趁不及眷然有忆作以示之",
    "author": "陈子昂",
    "dynasty": "唐代",
    "content": "江潭共为客，洲浦独迷津。思积芳庭树，心断白眉人。同衾成楚越，别岛类胡秦。林岸随天转，云峰逐望新。遥遥终不见，默默坐含嚬。念别疑三月，经游未一旬。孤舟多逸兴，谁共尔为邻。"
  },
  {
    "title": "万州晓发放舟乘涨，还寄蜀中亲朋",
    "author": "陈子昂",
    "dynasty": "唐代",
    "content": "空濛岩雨霁，烂熳晓云归。啸旅乘明发，奔桡骛断矶。苍茫林岫转，络绎涨涛飞。远岸孤烟出，遥峰曙日微。前瞻未能眴，坐望已相依。曲直多今古，经过失是非。还期方浩浩，征思日騑騑.寄谢千金子，江海事多违。"
  },
  {
    "title": "感遇诗三十八首 其八",
    "author": "陈子昂",
    "dynasty": "唐代",
    "content": "吾观昆崙化，日月沦洞冥。精魄相交会，天壤以罗生。仲尼推太极，老聃贵窈冥。西方金仙子，崇义乃无明。空色皆寂灭，缘业定何成。名教信纷藉，死生俱未停。"
  },
  {
    "title": "落第西还别刘祭酒高明府",
    "author": "陈子昂",
    "dynasty": "唐代",
    "content": "别馆分周国，归骖入汉京。地连函谷塞，川接广阳城。望迥楼台出，途遥烟雾生。莫言长落羽，贫贱一交情。"
  },
  {
    "title": "观荆玉篇",
    "author": "陈子昂",
    "dynasty": "唐代",
    "content": "鸱夷双白玉，此玉有缁磷。悬之千金价，举世莫知真。丹青非异色，轻重有殊伦。勿信玉工言，徒悲荆国人。"
  },
  {
    "title": "登蓟丘楼送贾兵曹入都",
    "author": "陈子昂",
    "dynasty": "唐代",
    "content": "东山宿昔意，北征非我心。孤负平生愿，感涕下沾襟。暮登蓟楼上，永望燕山岑。辽海方漫漫，胡沙飞且深。峨眉杳如梦，仙子曷由寻。击剑起叹息，白日忽西沉。闻君洛阳使，因子寄南音。"
  },
  {
    "title": "送殷大入蜀",
    "author": "陈子昂",
    "dynasty": "唐代",
    "content": "禺山金碧路，此地饶英灵。送君一为别，凄断故乡情。片云生极浦，斜日隐离亭。坐看征骑没，惟见远山青。"
  },
  {
    "title": "感遇三十八首·其十五",
    "author": "陈子昂",
    "dynasty": "唐代",
    "content": "贵人难得意，赏爱在须臾。莫以心如玉，探他明月珠。昔称夭桃子，今为舂市徒。鸱鸮悲东国，麋鹿泣姑苏。谁见鸱夷子，扁舟去五湖。"
  },
  {
    "title": "感遇三十八首·其十六",
    "author": "陈子昂",
    "dynasty": "唐代",
    "content": "圣人去已久，公道缅良难。蚩蚩夸毗子，尧禹以为谩。骄荣贵工巧，势利迭相干。燕王尊乐毅，分国愿同欢。鲁连让齐爵，遗组去邯郸。伊人信往矣，感激为谁叹。"
  },
  {
    "title": "感遇诗三十八首·其二十",
    "author": "陈子昂",
    "dynasty": "唐代",
    "content": "玄天幽且默，群议曷嗤嗤。圣人教犹在，世运久陵夷。一绳将何系，忧醉不能持。去去行采芝，勿为尘所欺。"
  },
  {
    "title": "蓟丘览古赠卢居士藏用之二 燕昭王",
    "author": "陈子昂",
    "dynasty": "唐代",
    "content": "南登碣石阪。遥望黄金台。丘陵尽乔木。昭王安在哉。霸图怅已矣。驱马复归来。"
  },
  {
    "title": "度峡口山赠乔补阙知之王二无竞",
    "author": "陈子昂",
    "dynasty": "唐代",
    "content": "峡口大漠南，横绝界中国。丛石何纷纠，赤山复翕赩。远望多众容，逼之无异色。崔崒乍孤断，逶迤屡回直。信关胡马冲，亦距汉边塞。岂依河山险，将顺休明德。物壮诚有衰，势雄良易极。逦迤忽而尽，泱漭平不息。之子黄金躯，如何此荒域。云台盛多士，待君丹墀侧。"
  },
  {
    "title": "秋日遇荆州府崔兵曹使宴",
    "author": "陈子昂",
    "dynasty": "唐代",
    "content": "輶轩凤凰使，林薮鹖鸡冠。江湖一相许，云雾坐交欢。兴尽崔亭伯，言忘释道安。林光稍欲暮，岁物已将阑。古树苍烟断，虚亭白露寒。瑶琴山水曲，今日为君弹。"
  },
  {
    "title": "宿空舲峡青树村浦",
    "author": "陈子昂",
    "dynasty": "唐代",
    "content": "的的明月水，啾啾寒夜猿。客思浩方乱，洲浦寂无喧。忆作千金子，宁知九逝魂。虚闻事朱阙，结绶骛华轩。委别高堂爱，窥觎明主恩。今成转蓬去，叹息复何言。"
  },
  {
    "title": "宿襄河驿浦",
    "author": "陈子昂",
    "dynasty": "唐代",
    "content": "沿流辞北渚，结缆宿南洲。合岸昏初夕，回塘暗不流。卧闻塞鸿断，坐听峡猿愁。沙浦明如月，汀葭晦若秋。不及能鸣雁，徒思海上鸥。天河殊未晓，沧海信悠悠。"
  },
  {
    "title": "东征答朝臣相送",
    "author": "陈子昂",
    "dynasty": "唐代",
    "content": "平生白云意，疲苶愧为雄。君王谬殊宠，旌节此从戎。挼绳当系虏，单马岂邀功。孤剑将何托，长谣塞上风。"
  },
  {
    "title": "居延海树闻莺同作",
    "author": "陈子昂",
    "dynasty": "唐代",
    "content": "边池无芳树。莺声忽听新。间关如有意。愁绝若怀人。明妃失汉宠。蔡女没胡尘。坐闻应落泪。况忆故园春。"
  },
  {
    "title": "送梁李二明府",
    "author": "陈子昂",
    "dynasty": "唐代",
    "content": "负书犹在汉，怀策未闻秦。复此穷秋日，芳樽别故人。黄金装屡尽，白首契逾新。空羡双凫舄，俱飞向玉轮。"
  },
  {
    "title": "洛城观酺应制",
    "author": "陈子昂",
    "dynasty": "唐代",
    "content": "圣人信恭己，天命允昭回。苍极神功被，青云秘箓开。垂衣受金册，张乐宴瑶台。云凤休征满，鱼龙杂戏来。崇恩逾五日，惠泽畅三才。玉帛群臣醉，徽章缛礼该。方睹升中禅，言观拜洛回。微臣固多幸，敢上万年杯。"
  },
  {
    "title": "喜遇冀侍御珪崔司议泰之二使",
    "author": "陈子昂",
    "dynasty": "唐代",
    "content": "谢病南山下，幽卧不知春。使星入东井，云是故交亲。惠风吹宝瑟，微月忆清真。凭轩一留醉，江海寄情人。"
  },
  {
    "title": "晦日重宴高氏林亭（见《岁时杂咏》）",
    "author": "陈子昂",
    "dynasty": "唐代",
    "content": "公子好追随，爱客不知疲。象筵开玉馔，翠羽饰金卮。此时高宴所，讵减习家池。循涯倦短翮，何处俪长离。"
  },
  {
    "title": "题田洗马游岩桔槔",
    "author": "陈子昂",
    "dynasty": "唐代",
    "content": "望苑长为客，商山遂不归。谁怜北陵井，未息汉阴机。"
  },
  {
    "title": "赠赵六贞固",
    "author": "陈子昂",
    "dynasty": "唐代",
    "content": "回中峰火入。塞上追兵起。此时边朔寒。登陇思君子。东顾望汉京。南山云雾里。赤螭媚其彩。婉娈苍梧泉。昔者琅琊子。躬耕亦慨然。美人岂遐旷。之子乃前贤。良辰在何许。白日屡颓迁。道心固微密。神用无留连。舒可弥宇宙。揽之不盈拳。蓬莱久芜没。金石徒精坚。良宝委短褐。闲琴独蝉娟。"
  },
  {
    "title": "蓟丘览古赠卢居士藏用之六 邹衍",
    "author": "陈子昂",
    "dynasty": "唐代",
    "content": "大运沦三代。天人罕有窥。邹子何寥廓。漫说九瀛垂。兴亡已千载。今也则无推。"
  },
  {
    "title": "木兰花·拟古决绝词柬友",
    "author": "纳兰性德",
    "dynasty": "清代",
    "content": "人生若只如初见，何事秋风悲画扇。等闲变却故人心，却道故人心易变。骊山语罢清宵半，泪雨霖铃终不怨。何如薄幸锦衣郎，比翼连枝当日愿。"
  },
  {
    "title": "长相思·山一程",
    "author": "纳兰性德",
    "dynasty": "清代",
    "content": "山一程，水一程，身向榆关那畔行，夜深千帐灯。风一更，雪一更，聒碎乡心梦不成，故园无此声。"
  },
  {
    "title": "浣溪沙·谁念西风独自凉",
    "author": "纳兰性德",
    "dynasty": "清代",
    "content": "谁念西风独自凉，萧萧黄叶闭疏窗，沉思往事立残阳。被酒莫惊春睡重，赌书消得泼茶香，当时只道是寻常。"
  },
  {
    "title": "画堂春·一生一代一双人",
    "author": "纳兰性德",
    "dynasty": "清代",
    "content": "一生一代一双人，争教两处销魂。相思相望不相亲，天为谁春？浆向蓝桥易乞，药成碧海难奔。若容相访饮牛津，相对忘贫。"
  },
  {
    "title": "蝶恋花·出塞",
    "author": "纳兰性德",
    "dynasty": "清代",
    "content": "今古河山无定据。画角声中，牧马频来去。满目荒凉谁可语？西风吹老丹枫树。从前幽怨应无数。铁马金戈，青冢黄昏路。一往情深深几许？深山夕照深秋雨。"
  },
  {
    "title": "浣溪沙·残雪凝辉冷画屏",
    "author": "纳兰性德",
    "dynasty": "清代",
    "content": "残雪凝辉冷画屏，落梅横笛已三更，更无人处月胧明。我是人间惆怅客，知君何事泪纵横，断肠声里忆平生。"
  },
  {
    "title": "临江仙·寒柳",
    "author": "纳兰性德",
    "dynasty": "清代",
    "content": "飞絮飞花何处是，层冰积雪摧残，疏疏一树五更寒。爱他明月好，憔悴也相关。最是繁丝摇落后，转教人忆春山。湔裙梦断续应难。西风多少恨，吹不散眉弯。"
  },
  {
    "title": "采桑子·而今才道当时错",
    "author": "纳兰性德",
    "dynasty": "清代",
    "content": "而今才道当时错，心绪凄迷。红泪偷垂，满眼春风百事非。情知此后来无计，强说欢期。一别如斯，落尽梨花月又西。"
  },
  {
    "title": "采桑子·明月多情应笑我",
    "author": "纳兰性德",
    "dynasty": "清代",
    "content": "明月多情应笑我，笑我如今。辜负春心，独自闲行独自吟。近来怕说当时事，结遍兰襟。月浅灯深，梦里云归何处寻。"
  },
  {
    "title": "浣溪沙·身向云山那畔行",
    "author": "纳兰性德",
    "dynasty": "清代",
    "content": "身向云山那畔行，北风吹断马嘶声，深秋远塞若为情！一抹晚烟荒戍垒，半竿斜日旧关城。古今幽恨几时平！"
  },
  {
    "title": "蝶恋花·辛苦最怜天上月",
    "author": "纳兰性德",
    "dynasty": "清代",
    "content": "辛苦最怜天上月，一昔如环，昔昔都成玦。若似月轮终皎洁，不辞冰雪为卿热。无那尘缘容易绝，燕子依然，软踏帘钩说。唱罢秋坟愁未歇，春丛认取双栖蝶。"
  },
  {
    "title": "采桑子·谁翻乐府凄凉曲",
    "author": "纳兰性德",
    "dynasty": "清代",
    "content": "谁翻乐府凄凉曲？风也萧萧，雨也萧萧，瘦尽灯花又一宵。不知何事萦怀抱，醒也无聊，醉也无聊，梦也何曾到谢桥。"
  },
  {
    "title": "虞美人·曲阑深处重相见",
    "author": "纳兰性德",
    "dynasty": "清代",
    "content": "曲阑深处重相见，匀泪偎人颤。凄凉别后两应同，最是不胜清怨月明中。半生已分孤眠过，山枕檀痕涴。忆来何事最销魂，第一折枝花样画罗裙。"
  },
  {
    "title": "采桑子·塞上咏雪花",
    "author": "纳兰性德",
    "dynasty": "清代",
    "content": "非关癖爱轻模样，冷处偏佳。别有根芽，不是人间富贵花。谢娘别后谁能惜，飘泊天涯。寒月悲笳，万里西风瀚海沙。"
  },
  {
    "title": "虞美人·银床淅沥青梧老",
    "author": "纳兰性德",
    "dynasty": "清代",
    "content": "银床淅沥青梧老，屧粉秋蛩扫。采香行处蹙连钱，拾得翠翘何恨不能言。回廊一寸相思地，落月成孤倚。背灯和月就花阴，已是十年踪迹十年心。"
  },
  {
    "title": "山花子·风絮飘残已化萍",
    "author": "纳兰性德",
    "dynasty": "清代",
    "content": "风絮飘残已化萍，泥莲刚倩藕丝萦。珍重别拈香一瓣，记前生。人到情多情转薄，而今真个不多情。又到断肠回首处，泪偷零。"
  },
  {
    "title": "如梦令·万帐穹庐人醉",
    "author": "纳兰性德",
    "dynasty": "清代",
    "content": "万帐穹庐人醉，星影摇摇欲坠，归梦隔狼河，又被河声搅碎。还睡、还睡，解道醒来无味。"
  },
  {
    "title": "金缕曲·亡妇忌日有感",
    "author": "纳兰性德",
    "dynasty": "清代",
    "content": "此恨何时已。滴空阶、寒更雨歇，葬花天气。三载悠悠魂梦杳，是梦久应醒矣。料也觉、人间无味。不及夜台尘土隔，冷清清、一片埋愁地。钗钿约，竟抛弃。重泉若有双鱼寄。好知他、年来苦乐，与谁相倚。我自中宵成转侧，忍听湘弦重理。待结个、他生知己。还怕两人俱薄命，再缘悭、剩月零风里。清泪尽，纸灰起。"
  },
  {
    "title": "赤枣子·风淅淅",
    "author": "纳兰性德",
    "dynasty": "清代",
    "content": "风淅淅，雨纤纤。难怪春愁细细添。记不分明疑是梦，梦来还隔一重帘。"
  },
  {
    "title": "浣溪沙·谁道飘零不可怜",
    "author": "纳兰性德",
    "dynasty": "清代",
    "content": "谁道飘零不可怜，旧游时节好花天。断肠人去自经年。一片晕红才著雨，几丝柔绿乍和烟。倩魂销尽夕阳前。"
  },
  {
    "title": "金缕曲·赠梁汾",
    "author": "纳兰性德",
    "dynasty": "清代",
    "content": "德也狂生耳。偶然间，缁尘京国，乌衣门第。有酒惟浇赵州土，谁会成生此意。不信道、竟逢知己。青眼高歌俱未老，向尊前、拭尽英雄泪。君不见，月如水。共君此夜须沉醉。且由他，蛾眉谣诼，古今同忌。身世悠悠何足问，冷笑置之而已。寻思起、从头翻悔。一日心期千劫在，后身缘、恐结他生里。然诺重，君须记。"
  },
  {
    "title": "采桑子·九日",
    "author": "纳兰性德",
    "dynasty": "清代",
    "content": "深秋绝塞谁相忆，木叶萧萧。乡路迢迢。六曲屏山和梦遥。 佳时倍惜风光别，不为登高。只觉魂销。南雁归时更寂寥。"
  },
  {
    "title": "如梦令·正是辘轳金井",
    "author": "纳兰性德",
    "dynasty": "清代",
    "content": "正是辘轳金井，满砌落花红冷。蓦地一相逢，心事眼波难定。谁省，谁省。从此簟纹灯影。"
  },
  {
    "title": "浣溪沙·伏雨朝寒愁不胜",
    "author": "纳兰性德",
    "dynasty": "清代",
    "content": "伏雨朝寒愁不胜，那能还傍杏花行。去年高摘斗轻盈。漫惹炉烟双袖紫，空将酒晕一衫青。人间何处问多情。"
  },
  {
    "title": "琵琶仙·中秋",
    "author": "纳兰性德",
    "dynasty": "清代",
    "content": "碧海年年，试问取、冰轮为谁圆缺？吹到一片秋香，清辉了如雪。愁中看、好天良夜，知道尽成悲咽。只影而今，那堪重对，旧时明月。花径里、戏捉迷藏，曾惹下萧萧井梧叶。记否轻纨小扇，又几番凉热。只落得，填膺百感，总茫茫、不关离别。一任紫玉无情，夜寒吹裂。"
  },
  {
    "title": "南乡子·为亡妇题照",
    "author": "纳兰性德",
    "dynasty": "清代",
    "content": "泪咽却无声，只向从前悔薄情。凭仗丹青重省识，盈盈，一片伤心画不成。别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。"
  },
  {
    "title": "菩萨蛮·问君何事轻离别",
    "author": "纳兰性德",
    "dynasty": "清代",
    "content": "问君何事轻离别，一年能几团圆月。杨柳乍如丝，故园春尽时。春归归不得，两桨松花隔。旧事逐寒潮，啼鹃恨未消。"
  },
  {
    "title": "菩萨蛮·雾窗寒对遥天暮",
    "author": "纳兰性德",
    "dynasty": "清代",
    "content": "雾窗寒对遥天暮，暮天遥对寒窗雾。花落正啼鸦，鸦啼正落花。袖罗垂影瘦，瘦影垂罗袖。风翦一丝红，红丝一翦风。"
  },
  {
    "title": "虞美人·春情只到梨花薄",
    "author": "纳兰性德",
    "dynasty": "清代",
    "content": "春情只到梨花薄，片片催零落。夕阳何事近黄昏，不道人间犹有未招魂。银笺别梦当时句，密绾同心苣。为伊判作梦中人，索向画图清夜唤真真。"
  },
  {
    "title": "清平乐·风鬟雨鬓",
    "author": "纳兰性德",
    "dynasty": "清代",
    "content": "风鬟雨鬓，偏是来无准。倦倚玉阑看月晕，容易语低香近。软风吹遍窗纱，心期便隔天涯。从此伤春伤别，黄昏只对梨花。"
  },
  {
    "title": "浪淘沙·夜雨做成秋",
    "author": "纳兰性德",
    "dynasty": "清代",
    "content": "夜雨做成秋，恰上心头。教他珍重护风流。端的为谁添病也，更为谁羞。密意未曾休，密愿难酬。珠帘四卷月当楼。暗忆欢期真似梦，梦也须留。"
  },
  {
    "title": "鬓云松令·枕函香",
    "author": "纳兰性德",
    "dynasty": "清代",
    "content": "枕函香，花径漏。依约相逢，絮语黄昏后。时节薄寒人病酒，刬地梨花，彻夜东风瘦。掩银屏，垂翠袖。何处吹箫，脉脉情微逗。肠断月明红豆蔻，月似当时，人似当时否？"
  },
  {
    "title": "临江仙·点滴芭蕉心欲碎",
    "author": "纳兰性德",
    "dynasty": "清代",
    "content": "点滴芭蕉心欲碎，声声催忆当初。欲眠还展旧时书。鸳鸯小字，犹记手生疏。倦眼乍低缃帙乱，重看一半模糊。幽窗冷雨一灯孤。料应情尽，还道有情无？"
  },
  {
    "title": "采桑子·谢家庭院残更立",
    "author": "纳兰性德",
    "dynasty": "清代",
    "content": "谢家庭院残更立，燕宿雕梁。月度银墙，不辨花丛那辨香。此情已自成追忆，零落鸳鸯。雨歇微凉，十一年前梦一场。"
  },
  {
    "title": "菩萨蛮·朔风吹散三更雪",
    "author": "纳兰性德",
    "dynasty": "清代",
    "content": "朔风吹散三更雪，倩魂犹恋桃花月。梦好莫催醒，由他好处行。无端听画角，枕畔红冰薄。塞马一声嘶，残星拂大旗。"
  },
  {
    "title": "南乡子·烟暖雨初收",
    "author": "纳兰性德",
    "dynasty": "清代",
    "content": "烟暖雨初收，落尽繁花小院幽。摘得一双红豆子，低头，说著分携泪暗流。人去似春休，卮酒曾将酹石尤。别自有人桃叶渡，扁舟，一种烟波各自愁。"
  },
  {
    "title": "少年游·算来好景只如斯",
    "author": "纳兰性德",
    "dynasty": "清代",
    "content": "算来好景只如斯，惟许有情知。寻常风月，等闲谈笑，称意即相宜。十年青鸟音尘断，往事不胜思。一钩残照，半帘飞絮，总是恼人时。"
  },
  {
    "title": "梦江南·昏鸦尽",
    "author": "纳兰性德",
    "dynasty": "清代",
    "content": "昏鸦尽，小立恨因谁？急雪乍翻香阁絮，轻风吹到胆瓶梅，心字已成灰。"
  },
  {
    "title": "山花子·林下荒苔道韫家",
    "author": "纳兰性德",
    "dynasty": "清代",
    "content": "林下荒苔道韫家，生怜玉骨委尘沙。愁向风前无处说，数归鸦。半世浮萍随逝水，一宵冷雨葬名花。魂是柳绵吹欲碎，绕天涯。"
  },
  {
    "title": "生查子·惆怅彩云飞",
    "author": "纳兰性德",
    "dynasty": "清代",
    "content": "惆怅彩云飞，碧落知何许。不见合欢花，空倚相思树。总是别时情，那待分明语。判得最长宵，数尽厌厌雨。"
  },
  {
    "title": "采桑子·冷香萦遍红桥梦",
    "author": "纳兰性德",
    "dynasty": "清代",
    "content": "冷香萦遍红桥梦，梦觉城笳。月上桃花，雨歇春寒燕子家。箜篌别后谁能鼓，肠断天涯。暗损韶华，一缕茶烟透碧纱。"
  },
  {
    "title": "减字木兰花·相逢不语",
    "author": "纳兰性德",
    "dynasty": "清代",
    "content": "相逢不语，一朵芙蓉著秋雨。小晕红潮，斜溜鬟心只凤翘。待将低唤，直为凝情恐人见。欲诉幽怀，转过回阑叩玉钗。"
  },
  {
    "title": "采桑子·那能寂寞芳菲节",
    "author": "纳兰性德",
    "dynasty": "清代",
    "content": "那能寂寞芳菲节，欲话生平。夜已三更。一阕悲歌泪暗零。须知秋叶春花促，点鬓星星。遇酒须倾，莫问千秋万岁名。"
  },
  {
    "title": "虞美人·残灯风灭炉烟冷",
    "author": "纳兰性德",
    "dynasty": "清代",
    "content": "残灯风灭炉烟冷，相伴唯孤影。判教狼藉醉清樽，为问世间醒眼是何人。难逢易散花间酒，饮罢空搔首。闲愁总付醉来眠，只恐醒时依旧到樽前。"
  },
  {
    "title": "菩萨蛮·新寒中酒敲窗雨",
    "author": "纳兰性德",
    "dynasty": "清代",
    "content": "新寒中酒敲窗雨，残香细袅秋情绪。才道莫伤神，青衫湿一痕。无聊成独卧，弹指韶光过。记得别伊时，桃花柳万丝。"
  },
  {
    "title": "菩萨蛮·萧萧几叶风兼雨",
    "author": "纳兰性德",
    "dynasty": "清代",
    "content": "萧萧几叶风兼雨，离人偏识长更苦。欹枕数秋天，蟾蜍下早弦。夜寒惊被薄，泪与灯花落。无处不伤心，轻尘在玉琴。"
  },
  {
    "title": "蝶恋花·又到绿杨曾折处",
    "author": "纳兰性德",
    "dynasty": "清代",
    "content": "又到绿杨曾折处，不语垂鞭，踏遍清秋路。衰草连天无意绪，雁声远向萧关去。不恨天涯行役苦，只恨西风，吹梦成今古。明日客程还几许，沾衣况是新寒雨。"
  },
  {
    "title": "南乡子·秋暮村居",
    "author": "纳兰性德",
    "dynasty": "清代",
    "content": "红叶满寒溪，一路空山万木齐。试上小楼极目望，高低。一片烟笼十里陂。吠犬杂鸣鸡，灯火荧荧归路迷。乍逐横山时近远，东西。家在寒林独掩扉。"
  },
  {
    "title": "于中好·握手西风泪不干",
    "author": "纳兰性德",
    "dynasty": "清代",
    "content": "握手西风泪不干，年来多在别离间。遥知独听灯前雨，转忆同看雪后山。凭寄语，劝加餐。桂花时节约重还。分明小像沉香缕，一片伤心欲画难。"
  },
  {
    "title": "沁园春·丁巳重阳前",
    "author": "纳兰性德",
    "dynasty": "清代",
    "content": "丁巳重阳前三日，梦亡妇淡妆素服，执手哽咽。语多不复能记。但临别有云：“衔恨愿为天上月，年年犹得向郎圆”。妇素未工诗，不知何以得此也。觉后感赋长调：瞬息浮生，薄命如斯，低徊怎忘？记绣榻闲时，并吹红雨，雕阑曲处，同倚斜阳。梦好难留，诗残莫续，赢得更深哭一场。遗容在，只灵飙一转，未许端详。重寻碧落茫茫，料短发，朝来定有霜。便人间天上，尘缘未断，春花秋叶，触绪还伤。欲结绸缪，翻惊摇落，减尽荀衣昨日香。真无奈，倩声声邻笛，谱出回肠。"
  },
  {
    "title": "浣溪沙·一半残阳下小楼",
    "author": "纳兰性德",
    "dynasty": "清代",
    "content": "一半残阳下小楼，朱帘斜控软金钩。倚阑无绪不能愁。有个盈盈骑马过，薄妆浅黛亦风流。见人羞涩却回头。"
  },
  {
    "title": "鹧鸪天·离恨",
    "author": "纳兰性德",
    "dynasty": "清代",
    "content": "背立盈盈故作羞，手挼梅蕊打肩头。欲将离恨寻郎说，待得郎来恨却休。云淡淡，水悠悠。一声横笛锁空楼。何时共泛春溪月，断岸垂杨一叶舟。"
  },
  {
    "title": "水调歌头·题西山秋爽图",
    "author": "纳兰性德",
    "dynasty": "清代",
    "content": "空山梵呗静，水月影俱沉。悠然一境人外，都不许尘侵。岁晚忆曾游处，犹记半竿斜照，一抹界疏林。绝顶茅庵里，老衲正孤吟。云中锡，溪头钓，涧边琴。此生著几两屐，谁识卧游心？准拟乘风归去，错向槐安回首，何日得投簪。布袜青鞋约，但向画图寻。"
  },
  {
    "title": "采桑子·桃花羞作无情死",
    "author": "纳兰性德",
    "dynasty": "清代",
    "content": "桃花羞作无情死，感激东风。吹落娇红，飞入闲窗伴懊侬。谁怜辛苦东阳瘦，也为春慵。不及芙蓉，一片幽情冷处浓。"
  },
  {
    "title": "鹊桥仙·月华如水",
    "author": "纳兰性德",
    "dynasty": "清代",
    "content": "月华如水，波纹似练，几簇淡烟衰柳。塞鸿一夜尽南飞，谁与问倚楼人瘦。韵拈风絮，录成金石，不是舞裙歌袖。从前负尽扫眉才，又担阁镜囊重绣。"
  },
  {
    "title": "一络索·过尽遥山如画",
    "author": "纳兰性德",
    "dynasty": "清代",
    "content": "过尽遥山如画。短衣匹马。萧萧落木不胜秋，莫回首、斜阳下。别是柔肠萦挂。待归才罢。却愁拥髻向灯前，说不尽、离人话。"
  },
  {
    "title": "东风齐着力·电急流光",
    "author": "纳兰性德",
    "dynasty": "清代",
    "content": "电急流光，天生薄命，有泪如潮。勉为欢谑，到底总无聊。欲谱频年离恨，言已尽、恨未曾消。凭谁把，一天愁绪，按出琼箫。往事水迢迢，窗前月、几番空照魂销。旧欢新梦，雁齿小红桥。最是烧灯时候，宜春髻、酒暖蒲萄。凄凉煞，五枝青玉，风雨飘飘。"
  },
  {
    "title": "南乡子·何处淬吴钩",
    "author": "纳兰性德",
    "dynasty": "清代",
    "content": "何处淬吴钩？一片城荒枕碧流。曾是当年龙战地，飕飕。塞草霜风满地秋。霸业等闲休。跃马横戈总白头。莫把韶华轻换了，封侯。多少英雄只废丘。"
  },
  {
    "title": "眼儿媚·咏梅",
    "author": "纳兰性德",
    "dynasty": "清代",
    "content": "莫把琼花比淡妆，谁似白霓裳。别样清幽，自然标格，莫近东墙。冰肌玉骨天分付，兼付与凄凉。可怜遥夜，冷烟和月，疏影横窗。"
  },
  {
    "title": "青衫湿·悼亡",
    "author": "纳兰性德",
    "dynasty": "清代",
    "content": "近来无限伤心事，谁与话长更？从教分付，绿窗红泪，早雁初莺。当时领略，而今断送，总负多情。忽疑君到，漆灯风飐，痴数春星。"
  },
  {
    "title": "采桑子·海天谁放冰轮满",
    "author": "纳兰性德",
    "dynasty": "清代",
    "content": "海天谁放冰轮满，惆怅离情。莫说离情，但值凉宵总泪零。只应碧落重相见，那是今生。可奈今生，刚作愁时又忆卿。"
  },
  {
    "title": "荷叶杯·知己一人谁是",
    "author": "纳兰性德",
    "dynasty": "清代",
    "content": "知己一人谁是？已矣。赢得误他生。有情终古似无情，别语悔分明。莫道芳时易度，朝暮。珍重好花天。为伊指点再来缘，疏雨洗遗钿。"
  },
  {
    "title": "红窗月·燕归花谢",
    "author": "纳兰性德",
    "dynasty": "清代",
    "content": "燕归花谢，早因循、又过清明。是一般风景，两样心情。犹记碧桃影里、誓三生。乌丝阑纸娇红篆，历历春星。道休孤密约，鉴取深盟。语罢一丝香露、湿银屏。"
  },
  {
    "title": "秣陵怀古",
    "author": "纳兰性德",
    "dynasty": "清代",
    "content": "山色江声共寂寥，十三陵树晚萧萧。中原事业如江左，芳草何须怨六朝。"
  },
  {
    "title": "临江仙·昨夜个人曾有约",
    "author": "纳兰性德",
    "dynasty": "清代",
    "content": "昨夜个人曾有约，严城玉漏三更。一钩新月几疏星。夜阑犹未寝，人静鼠窥灯。原是瞿唐风间阻，错教人恨无情。小阑干外寂无声。几回肠断处，风动护花铃。"
  },
  {
    "title": "霜天晓角·重来对酒",
    "author": "纳兰性德",
    "dynasty": "清代",
    "content": "重来对酒，折尽风前柳。若问看花情绪，似当日、怎能彀。休为西风瘦，痛饮频搔首。自古青蝇白璧，天已早安排就。"
  },
  {
    "title": "谒金门·风丝袅",
    "author": "纳兰性德",
    "dynasty": "清代",
    "content": "风丝袅，水浸碧天清晓。一镜湿云青未了，雨晴春草草。梦里轻螺谁扫，帘外落花红小。独睡起来情悄悄，寄愁何处好。"
  },
  {
    "title": "酒泉子·谢却荼蘼",
    "author": "纳兰性德",
    "dynasty": "清代",
    "content": "谢却荼蘼，一片月明如水。篆香消，犹未睡，早鸦啼。嫩寒无赖罗衣薄，休傍阑干角。最愁人，灯欲落，雁还飞。"
  },
  {
    "title": "浣溪沙·十八年来堕世间",
    "author": "纳兰性德",
    "dynasty": "清代",
    "content": "十八年来堕世间，吹花嚼蕊弄冰弦。多情情寄阿谁边。紫玉钗斜灯影背，红绵粉冷枕函偏。相看好处却无言。"
  },
  {
    "title": "相见欢·微云一抹遥峰",
    "author": "纳兰性德",
    "dynasty": "清代",
    "content": "微云一抹遥峰，冷溶溶，恰与个人清晓画眉同。红蜡泪，青绫被，水沉浓，却与黄茅野店听西风。"
  },
  {
    "title": "南乡子·泪咽却无声",
    "author": "纳兰性德",
    "dynasty": "清代",
    "content": "泪咽却无声，只向从前悔薄情。凭仗丹青重省识，盈盈，一片伤心画不成。别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。"
  },
  {
    "title": "浣溪沙·雨歇梧桐泪乍收",
    "author": "纳兰性德",
    "dynasty": "清代",
    "content": "雨歇梧桐泪乍收，遣怀翻自忆从头。摘花销恨旧风流。帘影碧桃人已去，屧痕苍藓径空留。两眉何处月如钩？"
  },
  {
    "title": "如梦令·黄叶青苔归路",
    "author": "纳兰性德",
    "dynasty": "清代",
    "content": "黄叶青苔归路，屧粉衣香何处。消息竟沉沉，今夜相思几许。秋雨，秋雨，一半因风吹去。(版本一)木叶纷纷归路，残月晓风何处。消息竟沉沉，今夜相思几许。秋雨，秋雨，一半因风吹去。(版本二)"
  },
  {
    "title": "虞美人·秋夕信步",
    "author": "纳兰性德",
    "dynasty": "清代",
    "content": "愁痕满地无人省，露湿琅玕影。闲阶小立倍荒凉。还剩旧时月色在潇湘。薄情转是多情累，曲曲柔肠碎。红笺向壁字模糊，忆共灯前呵手为伊书。"
  },
  {
    "title": "于中好·别绪如丝梦不成",
    "author": "纳兰性德",
    "dynasty": "清代",
    "content": "别绪如丝梦不成，那堪孤枕梦边城。因听紫塞三更雨，却忆红楼半夜灯。书郑重，恨分明，天将愁味酿多情。起来呵手封题处，偏到鸳鸯两字冰。"
  },
  {
    "title": "浣溪沙·已惯天涯莫浪愁",
    "author": "纳兰性德",
    "dynasty": "清代",
    "content": "已惯天涯莫浪愁，寒云衰草渐成秋。漫因睡起又登楼。伴我萧萧惟代马，笑人寂寂有牵牛，劳人只合一生休。"
  },
  {
    "title": "菩萨蛮·黄云紫塞三千里",
    "author": "纳兰性德",
    "dynasty": "清代",
    "content": "黄云紫塞三千里，女墙西畔啼乌起。落日万山寒，萧萧猎马还。笳声听不得，入夜空城黑。秋梦不归家，残灯落碎花。"
  },
  {
    "title": "渔父·收却纶竿落照红",
    "author": "纳兰性德",
    "dynasty": "清代",
    "content": "收却纶竿落照红，秋风宁为剪芙蓉。人淡淡，水蒙蒙，吹入芦花短笛中。"
  },
  {
    "title": "点绛唇·寄南海梁药亭",
    "author": "纳兰性德",
    "dynasty": "清代",
    "content": "一帽征尘，留君不住从君去。片帆何处，南浦沈香雨。回首风流，紫竹村边住。孤鸿语，三生定许，可是梁鸿侣？"
  },
  {
    "title": "落花时·夕阳谁唤下楼梯",
    "author": "纳兰性德",
    "dynasty": "清代",
    "content": "夕阳谁唤下楼梯，一握香荑。回头忍笑阶前立，总无语，也依依。笺书直恁无凭据，休说相思。劝伊好向红窗醉，须莫及，落花时。"
  },
  {
    "title": "太常引·晚来风起撼花铃",
    "author": "纳兰性德",
    "dynasty": "清代",
    "content": "晚来风起撼花铃。人在碧山亭。愁里不堪听。那更杂、泉声雨声。无凭踪迹，无聊心绪，谁说与多情。梦也不分明，又何必、催教梦醒。"
  },
  {
    "title": "金缕曲·姜西溟言别赋此赠之",
    "author": "纳兰性德",
    "dynasty": "清代",
    "content": "谁复留君住。叹人生、几翻离合，便成迟暮。最忆西窗同剪烛，却话家山夜雨。不道只、暂时相聚。衮衮长江萧萧木，送遥天、白雁哀鸣去。黄叶下，秋如许。曰归因甚添愁绪。料强似、冷烟寒月，栖迟梵宇。一事伤心君落魄，两鬓飘萧未遇。有解忆、长安儿女。裘敝入门空太息，信古来、才命真相负。身世恨，共谁语？"
  },
  {
    "title": "玉连环影·何处",
    "author": "纳兰性德",
    "dynasty": "清代",
    "content": "何处？几叶萧萧雨。湿尽檐花，花底无人语。掩屏山，玉炉寒。谁见两眉愁聚倚阑干。"
  },
  {
    "title": "采桑子·拨灯书尽红笺也",
    "author": "纳兰性德",
    "dynasty": "清代",
    "content": "拨灯书尽红笺也，依旧无聊。玉漏迢迢，梦里寒花隔玉箫。几竿修竹三更雨，叶叶萧萧。分付秋潮，莫误双鱼到谢桥。"
  },
  {
    "title": "风流子·秋郊即事",
    "author": "纳兰性德",
    "dynasty": "清代",
    "content": "平原草枯矣，重阳后、黄叶树骚骚。记玉勒青丝，落花时节，曾逢拾翠，忽听吹箫。今来是、烧痕残碧尽，霜影乱红凋。秋水映空，寒烟如织，皂雕飞处，天惨云高。人生须行乐，君知否？容易两鬓萧萧。自与东君作别，刬地无聊。算功名何许，此身博得，短衣射虎，沽酒西郊。便向夕阳影里，倚马挥毫。"
  },
  {
    "title": "河渎神·风紧雁行高",
    "author": "纳兰性德",
    "dynasty": "清代",
    "content": "风紧雁行高，无边落木萧萧。楚天魂梦与香消，青山暮暮朝朝。断续凉云来一缕，飘堕几丝灵雨。今夜冷红浦溆，鸳鸯栖向何处？"
  },
  {
    "title": "卜算子·新柳",
    "author": "纳兰性德",
    "dynasty": "清代",
    "content": "娇软不胜垂，瘦怯那禁舞。多事年年二月风，翦出鹅黄缕。一种可怜生，落日和烟雨。苏小门前长短条，即渐迷行处。"
  },
  {
    "title": "临江仙·丝雨如尘云著水",
    "author": "纳兰性德",
    "dynasty": "清代",
    "content": "丝雨如尘云著水，嫣香碎拾吴宫。百花冷暖避东风。酷怜娇易散，燕子学偎红。人说病宜随月减，恹恹却与春同。可能留蝶抱花丛。不成双梦影，翻笑杏梁空。"
  },
  {
    "title": "望江南·咏弦月",
    "author": "纳兰性德",
    "dynasty": "清代",
    "content": "初八月，半镜上青霄。斜倚画阑娇不语，暗移梅影过红桥，裙带北风飘。"
  },
  {
    "title": "菩萨蛮·春云吹散湘帘雨",
    "author": "纳兰性德",
    "dynasty": "清代",
    "content": "春云吹散湘帘雨，絮黏蝴蝶飞还住。人在玉楼中，楼高四面风。柳烟丝一把，暝色笼鸳瓦。休近小阑干，夕阳无限山。"
  },
  {
    "title": "浣溪沙·败叶填溪水已冰",
    "author": "纳兰性德",
    "dynasty": "清代",
    "content": "败叶填溪水已冰，夕阳犹照短长亭。何年废寺失题名。倚马客临碑上字，斗鸡人拨佛前灯，净消尘土礼金经。"
  },
  {
    "title": "一丛花·咏并蒂莲",
    "author": "纳兰性德",
    "dynasty": "清代",
    "content": "阑珊玉佩罢霓裳，相对绾红妆。藕丝风送凌波去，又低头、软语商量。一种情深，十分心苦，脉脉背斜阳。色香空尽转生香，明月小银塘。桃根桃叶终相守，伴殷勤、双宿鸳鸯。菰米漂残，沉云乍黑，同梦寄潇湘。"
  },
  {
    "title": "采桑子·白衣裳凭朱阑立",
    "author": "纳兰性德",
    "dynasty": "清代",
    "content": "白衣裳凭朱阑立，凉月趖西。点鬓霜微，岁晏知君归不归？残更目断传书雁，尺素还稀。一味相思，准拟相看似旧时。"
  },
  {
    "title": "木兰花慢·立秋夜雨送梁汾南行",
    "author": "纳兰性德",
    "dynasty": "清代",
    "content": "盼银河迢递，惊入夜，转清商。乍西园蝴蝶，轻翻麝粉，暗惹蜂黄。炎凉。等闲瞥眼，甚丝丝、点点搅柔肠。应是登临送客，别离滋味重尝。疑将。水墨画疏窗，孤影淡潇湘。倩一叶高梧，半条残烛、做尽商量。荷裳。被风暗剪，问今宵、谁与盖鸳鸯。从此羁愁万叠，梦回分付啼螀。"
  },
  {
    "title": "采桑子·彤霞久绝飞琼字",
    "author": "纳兰性德",
    "dynasty": "清代",
    "content": "彤霞久绝飞琼字，人在谁边？人在谁边，今夜玉清眠不眠。香销被冷残灯灭，静数秋天，静数秋天，又误心期到下弦。"
  },
  {
    "title": "相见欢·落花如梦凄迷",
    "author": "纳兰性德",
    "dynasty": "清代",
    "content": "落花如梦凄迷，麝烟微，又是夕阳潜下小楼西。愁无限，消瘦尽，有谁知？闲教玉笼鹦鹉念郎诗。"
  },
  {
    "title": "菩萨蛮·白日惊飚冬已半",
    "author": "纳兰性德",
    "dynasty": "清代",
    "content": "惊飙掠地冬将半，解鞍正值昏鸦乱。冰合大河流，茫茫一片愁。烧痕空极望，鼓角高城上。明日近长安，客心愁未阑。"
  },
  {
    "title": "减字木兰花·烛花摇影",
    "author": "纳兰性德",
    "dynasty": "清代",
    "content": "烛花摇影，冷透疏衾刚欲醒。待不思量，不许孤眠不断肠。茫茫碧落，天上人间情一诺。银汉难通，稳耐风波愿始从。"
  },
    {
      "title": "沁园春·雪",
      "author": "毛泽东",
      "dynasty": "近现代",
      "value": "北国风光，千里冰封，万里雪飘。望长城内外，惟余莽莽；大河上下，顿失滔滔。(余 通：馀)山舞银蛇，原驰蜡象，欲与天公试比高。(原驰 原作：原驱)须晴日，看红装素裹，分外妖娆。(红装 一作：银装)江山如此多娇，引无数英雄竞折腰。惜秦皇汉武，略输文采；唐宗宋祖，稍逊风骚。一代天骄，成吉思汗，只识弯弓射大雕。俱往矣，数风流人物，还看今朝。"
    },
    {
      "title": "卜算子·咏梅",
      "author": "毛泽东",
      "dynasty": "近现代",
      "value": "读陆游咏梅词，反其意而用之。风雨送春归，飞雪迎春到。已是悬崖百丈冰，犹有花枝俏。俏也不争春，只把春来报。待到山花烂漫时，她在丛中笑。"
    },
    {
      "title": "沁园春·长沙",
      "author": "毛泽东",
      "dynasty": "近现代",
      "value": "独立寒秋，湘江北去，橘子洲头。看万山红遍，层林尽染；漫江碧透，百舸争流。鹰击长空，鱼翔浅底，万类霜天竞自由。怅寥廓，问苍茫大地，谁主沉浮？携来百侣曾游。忆往昔峥嵘岁月稠。恰同学少年，风华正茂；书生意气，挥斥方遒。指点江山，激扬文字，粪土当年万户侯。曾记否，到中流击水，浪遏飞舟？"
    },
    {
      "title": "忆秦娥·娄山关",
      "author": "毛泽东",
      "dynasty": "近现代",
      "value": "西风烈，长空雁叫霜晨月。霜晨月，马蹄声碎，喇叭声咽。雄关漫道真如铁，而今迈步从头越。从头越，苍山如海，残阳如血。"
    },
    {
      "title": "七律·人民解放军占领南京",
      "author": "毛泽东",
      "dynasty": "近现代",
      "value": "钟山风雨起苍黄，百万雄师过大江。虎踞龙盘今胜昔，天翻地覆慨而慷。宜将剩勇追穷寇，不可沽名学霸王。天若有情天亦老，人间正道是沧桑。"
    },
    {
      "title": "七律·长征",
      "author": "毛泽东",
      "dynasty": "近现代",
      "value": "红军不怕远征难，万水千山只等闲。五岭逶迤腾细浪，乌蒙磅礴走泥丸。金沙水拍云崖暖，大渡桥横铁索寒。更喜岷山千里雪，三军过后尽开颜。"
    },
    {
      "title": "清平乐·六盘山",
      "author": "毛泽东",
      "dynasty": "近现代",
      "value": "天高云淡，望断南飞雁。不到长城非好汉，屈指行程二万。六盘山上高峰，红旗漫卷西风。今日长缨在手，何时缚住苍龙？"
    },
    {
      "title": "采桑子·重阳",
      "author": "毛泽东",
      "dynasty": "近现代",
      "value": "人生易老天难老，岁岁重阳。今又重阳，战地黄花分外香。一年一度秋风劲，不似春光。胜似春光，寥廓江天万里霜。"
    },
    {
      "title": "水调歌头·游泳",
      "author": "毛泽东",
      "dynasty": "近现代",
      "value": "才饮长沙水，又食武昌鱼。万里长江横渡，极目楚天舒。不管风吹浪打，胜似闲庭信步，今日得宽馀。子在川上曰：逝者如斯夫！风樯动，龟蛇静，起宏图。一桥飞架南北，天堑变通途。更立西江石壁，截断巫山云雨，高峡出平湖。神女应无恙，当惊世界殊。"
    },
    {
      "title": "浪淘沙·北戴河",
      "author": "毛泽东",
      "dynasty": "近现代",
      "value": "大雨落幽燕，白浪滔天，秦皇岛外打鱼船。一片汪洋都不见，知向谁边？往事越千年，魏武挥鞭，东临碣石有遗篇。萧瑟秋风今又是，换了人间。"
    },
    {
      "title": "水调歌头·重上井冈山",
      "author": "毛泽东",
      "dynasty": "近现代",
      "value": "久有凌云志，重上井冈山。千里来寻故地，旧貌变新颜。到处莺歌燕舞，更有潺潺流水，高路入云端。过了黄洋界，险处不须看。风雷动，旌旗奋，是人寰。三十八年过去，弹指一挥间。可上九天揽月，可下五洋捉鳖，谈笑凯歌还。世上无难事，只要肯登攀。"
    },
    {
      "title": "七绝·改西乡隆盛诗赠父亲",
      "author": "毛泽东",
      "dynasty": "近现代",
      "value": "孩儿立志出乡关，学不成名誓不还。埋骨何须桑梓地，人生无处不青山。"
    },
    {
      "title": "满江红·和郭沫若同志",
      "author": "毛泽东",
      "dynasty": "近现代",
      "value": "小小寰球，有几个苍蝇碰壁。嗡嗡叫，几声凄厉，几声抽泣。蚂蚁缘槐夸大国，蚍蜉撼树谈何易。正西风落叶下长安，飞鸣镝。多少事，从来急；天地转，光阴迫。一万年太久，只争朝夕。四海翻腾云水怒，五洲震荡风雷激。要扫除一切害人虫，全无敌。"
    },
    {
      "title": "清平乐·会昌",
      "author": "毛泽东",
      "dynasty": "近现代",
      "value": "东方欲晓，莫道君行早。踏遍青山人未老，风景这边独好。会昌城外高峰，颠连直接东溟。战士指看南粤，更加郁郁葱葱。"
    },
    {
      "title": "菩萨蛮·大柏地",
      "author": "毛泽东",
      "dynasty": "近现代",
      "value": "赤橙黄绿青蓝紫，谁持彩练当空舞？雨后复斜阳，关山阵阵苍。当年鏖战急，弹洞前村壁。装点此关山，今朝更好看。"
    },
    {
      "title": "七律·到韶山",
      "author": "毛泽东",
      "dynasty": "近现代",
      "value": "别梦依稀咒逝川，故园三十二年前。红旗卷起农奴戟，黑手高悬霸主鞭。为有牺牲多壮志，敢教日月换新天。喜看稻菽千重浪，遍地英雄下夕烟。"
    },
    {
      "title": "菩萨蛮·黄鹤楼",
      "author": "毛泽东",
      "dynasty": "近现代",
      "value": "茫茫九派流中国，沉沉一线穿南北。烟雨莽苍苍，龟蛇锁大江。黄鹤知何去？剩有游人处。把酒酹滔滔，心潮逐浪高！"
    },
    {
      "title": "念奴娇·昆仑",
      "author": "毛泽东",
      "dynasty": "近现代",
      "value": "横空出世，莽昆仑，阅尽人间春色。飞起玉龙三百万，搅得周天寒彻。夏日消溶，江河横溢，人或为鱼鳖。千秋功罪，谁人曾与评说？而今我谓昆仑，不要这高，不要这多雪。安得倚天抽宝剑，把汝裁为三截？一截遗欧，一截赠美，一截还东国。太平世界，环球同此凉热。"
    },
    {
      "title": "七绝·咏蛙",
      "author": "毛泽东",
      "dynasty": "近现代",
      "value": "独坐池塘如虎踞，绿荫树下养精神。春来我不先开口，哪个虫儿敢作声。"
    },
    {
      "title": "蝶恋花·答李淑一",
      "author": "毛泽东",
      "dynasty": "近现代",
      "value": "我失骄杨君失柳，杨柳轻飏直上重霄九。问讯吴刚何所有，吴刚捧出桂花酒。寂寞嫦娥舒广袖，万里长空且为忠魂舞。忽报人间曾伏虎，泪飞顿作倾盆雨。"
    },
    {
      "title": "十六字令三首",
      "author": "毛泽东",
      "dynasty": "近现代",
      "value": "山，快马加鞭未下鞍。惊回首，离天三尺三。山，倒海翻江卷巨澜。奔腾急，万马战犹酣。山，刺破青天锷未残。天欲堕，赖以拄其间。"
    },
    {
      "title": "七律二首·送瘟神",
      "author": "毛泽东",
      "dynasty": "近现代",
      "value": "读六月三十日《人民日报》，余江县消灭了血吸虫。浮想联翩，夜不能寐。微风拂煦，旭日临窗，遥望南天，欣然命笔。绿水青山枉自多，华佗无奈小虫何！千村薜荔人遗矢，万户萧疏鬼唱歌。坐地日行八万里，巡天遥看一千河。牛郎欲问瘟神事，一样悲欢逐逝波。春风杨柳万千条，六亿神州尽舜尧。红雨随心翻作浪，青山着意化为桥。天连五岭银锄落，地动三河铁臂摇。借问瘟君欲何往，纸船明烛照天烧。"
    },
    {
      "title": "七绝·为李进同志题所摄庐山仙人洞照",
      "author": "毛泽东",
      "dynasty": "近现代",
      "value": "暮色苍茫看劲松，乱云飞渡仍从容。天生一个仙人洞，无限风光在险峰。"
    },
    {
      "title": "七绝·为女民兵题照",
      "author": "毛泽东",
      "dynasty": "近现代",
      "value": "飒爽英姿五尺枪，曙光初照演兵场。中华儿女多奇志，不爱红装爱武装。"
    },
    {
      "title": "六言诗·给彭德怀同志",
      "author": "毛泽东",
      "dynasty": "近现代",
      "value": "山高路远坑深，大军纵横驰奔。谁敢横刀立马？唯我彭大将军。"
    },
    {
      "title": "七律·和柳亚子先生",
      "author": "毛泽东",
      "dynasty": "近现代",
      "value": "饮茶粤海未能忘，索句渝州叶正黄。三十一年还旧国，落花时节读华章。牢骚太盛防肠断，风物长宜放眼量。莫道昆明池水浅，观鱼胜过富春江。"
    },
    {
      "title": "七律·和郭沫若同志",
      "author": "毛泽东",
      "dynasty": "近现代",
      "value": "一从大地起风雷，便有精生白骨堆。僧是愚氓犹可训，妖为鬼蜮必成灾。金猴奋起千钧棒，玉宇澄清万里埃。今日欢呼孙大圣，只缘妖雾又重来。"
    },
    {
      "title": "虞美人·枕上",
      "author": "毛泽东",
      "dynasty": "近现代",
      "value": "堆来枕上愁何状，江海翻波浪。夜长天色总难明，寂寞披衣起坐数寒星。(寂寞 一作：无奈)晓来百念都灰烬，剩有离人影。一钩残月向西流，对此不抛眼泪也无由。"
    },
    {
      "title": "浣溪沙·和柳亚子先生",
      "author": "毛泽东",
      "dynasty": "近现代",
      "value": "长夜难明赤县天，百年魔怪舞翩跹，人民五亿不团圆。一唱雄鸡天下白，万方乐奏有于阗，诗人兴会更无前。"
    },
    {
      "title": "西江月·井冈山",
      "author": "毛泽东",
      "dynasty": "近现代",
      "value": "山下旌旗在望，山头鼓角相闻。敌军围困万千重，我自岿然不动。早已森严壁垒，更加众志成城。黄洋界上炮声隆，报道敌军宵遁。"
    },
    {
      "title": "贺新郎·读史",
      "author": "毛泽东",
      "dynasty": "近现代",
      "value": "人猿相揖别。只几个石头磨过，小儿时节。铜铁炉中翻火焰，为问何时猜得？不过几千寒热。人世难逢开口笑，上疆场彼此弯弓月。流遍了，郊原血。一篇读罢头飞雪，但记得斑斑点点，几行陈迹。五帝三皇神圣事，骗了无涯过客。有多少风流人物？盗跖庄蹻流誉后，更陈王奋起挥黄钺。歌未竟，东方白。"
    },
    {
      "title": "七律·登庐山",
      "author": "毛泽东",
      "dynasty": "近现代",
      "value": "一山飞峙大江边，跃上葱茏四百旋。冷眼向洋看世界，热风吹雨洒江天。云横九派浮黄鹤，浪下三吴起白烟。陶令不知何处去，桃花源里可耕田？"
    },
    {
      "title": "七律·答友人",
      "author": "毛泽东",
      "dynasty": "近现代",
      "value": "九嶷山上白云飞，帝子乘风下翠微。斑竹一枝千滴泪，红霞万朵百重衣。洞庭波涌连天雪，长岛人歌动地诗。我欲因之梦寥廓，芙蓉国里尽朝晖。"
    },
    {
      "title": "念奴娇·鸟儿问答",
      "author": "毛泽东",
      "dynasty": "近现代",
      "value": "鲲鹏展翅，九万里，翻动扶摇羊角。背负青天朝下看，都是人间城郭。炮火连天，弹痕遍地，吓倒蓬间雀。怎么得了，哎呀我要飞跃。借问君去何方，雀儿答道：有仙山琼阁。不见前年秋月朗，订了三家条约。还有吃的，土豆烧熟了，再加牛肉。不须放屁！试看天地翻覆。"
    },
    {
      "title": "贺新郎·别友",
      "author": "毛泽东",
      "dynasty": "近现代",
      "value": "挥手从兹去。更那堪凄然相向，苦情重诉。眼角眉梢都似恨，热泪欲零还住。知误会前番书语。过眼滔滔云共雾，算人间知己吾和汝。人有病，天知否？今朝霜重东门路，照横塘半天残月，凄清如许。汽笛一声肠已断，从此天涯孤旅。凭割断愁丝恨缕。要似昆仑崩绝壁，又恰像台风扫寰宇。重比翼，和云翥。"
    },
    {
      "title": "渔家傲·反第一次大“围剿”",
      "author": "毛泽东",
      "dynasty": "近现代",
      "value": "万木霜天红烂漫，天兵怒气冲霄汉。雾满龙冈千嶂暗，齐声唤，前头捉了张辉瓒。二十万军重入赣，风烟滚滚来天半。唤起工农千百万，同心干，不周山下红旗乱。"
    },
    {
      "title": "七律·冬云",
      "author": "毛泽东",
      "dynasty": "近现代",
      "value": "雪压冬云白絮飞，万花纷谢一时稀。高天滚滚寒流急，大地微微暖气吹。独有英雄驱虎豹，更无豪杰怕熊罴。梅花欢喜漫天雪，冻死苍蝇未足奇。"
    },
    {
      "title": "七绝·观潮",
      "author": "毛泽东",
      "dynasty": "近现代",
      "value": "千里波涛滚滚来，雪花飞向钓鱼台。人山纷赞阵容阔，铁马从容杀敌回。"
    },
    {
      "title": "七律·忆重庆谈判",
      "author": "毛泽东",
      "dynasty": "近现代",
      "value": "有田有地皆吾主，无法无天是为民。重庆有官皆墨吏，延安无土不黄金。炸桥挖路为团结，夺地争城是斗争。遍地哀鸿满城血，无非一念救苍生。"
    },
    {
      "title": "七绝·贾谊",
      "author": "毛泽东",
      "dynasty": "近现代",
      "value": "贾生才调世无伦，哭泣情怀吊屈文。梁王堕马寻常事，何用哀伤付一生。"
    },
    {
      "title": "念奴娇·井冈山",
      "author": "毛泽东",
      "dynasty": "近现代",
      "value": "参天万木，千百里，飞上南天奇岳。故地重来何所见，多了楼台亭阁。五井碑前，黄洋界上，车子飞如跃。江山如画，古代曾云海绿。弹指三十八年，人间变了，似天渊翻覆。犹记当时烽火里，九死一生如昨。独有豪情， 天际悬明月，风雷磅礴。一声鸡唱，万怪烟消云落。"
    },
    {
      "title": "卜算子·悼国际共产主义战士艾地同志",
      "author": "毛泽东",
      "dynasty": "近现代",
      "value": "疏枝立寒窗，笑在百花前。奈何笑容难为久，春来反凋残。残固不堪残，何须自寻烦？花落自有花开日，蓄芳待来年。"
    },
    {
      "title": "如梦令·元旦",
      "author": "毛泽东",
      "dynasty": "近现代",
      "value": "宁化、清流、归化，路隘林深苔滑。今日向何方，直指武夷山下。山下山下，风展红旗如画。"
    },
    {
      "title": "四言诗·祭黄帝陵",
      "author": "毛泽东",
      "dynasty": "近现代",
      "value": "中华民国二十六年四月五日，苏维埃政府主席毛泽东、人民抗日红军总司令朱德，敬派代表林祖涵，以鲜花时果之仪致祭于我中华民族始祖轩辕黄帝之陵。而致词曰：赫赫始祖，吾华肇造。胄衍祀绵，岳峨河浩。聪明睿知，光被遐荒。建此伟业，雄立东方。世变沧桑，中更蹉跌。越数千年，强邻蔑德。琉台不守，三韩为墟。辽海燕冀，汉奸何多！以地事敌，敌欲岂足？人执笞绳，我为奴辱。懿维我祖，命世之英；涿鹿奋战，区宇以宁。岂其苗裔，不武如斯；泱泱大国，让其沦胥？东等不才，剑屦俱奋。万里崎岖，为国效命。频年苦斗，备历险夷。匈奴未灭，何以家为？各党各界，团结坚固。不论军民，不分贫富。民族阵线，救国良方。四万万众，坚决抵抗。民主共和，改革内政。亿兆一心，战则必胜。还我河山，卫我国权。此物此志，永矢勿谖。经武整军，昭告列祖。实鉴临之，皇天后土。尚飨！"
    },
    {
      "title": "减字木兰花·广昌路上",
      "author": "毛泽东",
      "dynasty": "近现代",
      "value": "漫天皆白，雪里行军情更迫。头上高山，风卷红旗过大关。此行何去？赣江风雪迷漫处。命令昨颁，十万工农下吉安。"
    },
    {
      "title": "蝶恋花·从汀州向长沙",
      "author": "毛泽东",
      "dynasty": "近现代",
      "value": "六月天兵征腐恶，万丈长缨要把鲲鹏缚。赣水那边红一角，偏师借重黄公略。百万工农齐踊跃，席卷江西直捣湘和鄂。国际悲歌歌一曲，狂飙为我从天落。"
    },
    {
      "title": "清平乐·蒋桂战争",
      "author": "毛泽东",
      "dynasty": "近现代",
      "value": "风云突变，军阀重开战。洒向人间都是怨，一枕黄粱再现。红旗跃过汀江，直下龙岩上杭。收拾金瓯一片，分田分地真忙。"
    },
    {
      "title": "七律·咏贾谊",
      "author": "毛泽东",
      "dynasty": "近现代",
      "value": "少年倜傥廊庙才，壮志未酬事堪哀。胸罗文章兵百万，胆照华国树千台。雄英无计倾圣主，高节终竟受疑猜。千古同惜长沙傅，空白汨罗步尘埃。"
    },
    {
      "title": "临江仙·给丁玲同志",
      "author": "毛泽东",
      "dynasty": "近现代",
      "value": "壁上红旗飘落照，西风漫卷孤城。保安人物一时新。洞中开宴会，招待出牢人。纤笔一枝谁与似？三千毛瑟精兵。阵图开向陇山东。昨天文小姐，今日武将军。"
    },
    {
      "title": "七绝·屈原",
      "author": "毛泽东",
      "dynasty": "近现代",
      "value": "屈子当年赋楚骚，手中握有杀人刀。艾萧太盛椒兰少，一跃冲向万里涛。"
    },
    {
      "title": "七律·吊罗荣桓同志",
      "author": "毛泽东",
      "dynasty": "近现代",
      "value": "记得当年草上飞，红军队里每相违。长征不是难堪日，战锦方为大问题。斥鷃每闻欺大鸟，昆鸡长笑老鹰非。君今不幸离人世，国有疑难可问谁？"
    },
    {
      "title": "五言诗·井",
      "author": "毛泽东",
      "dynasty": "近现代",
      "value": "天井四四方，周围是高墙。清清见卵石，小鱼囿中央。只喝井里水，永远养不长。"
    },
    {
      "title": "渔家傲·反第二次大“围剿”",
      "author": "毛泽东",
      "dynasty": "近现代",
      "value": "白云山头云欲立，白云山下呼声急，枯木朽株齐努力。枪林逼，飞将军自重霄入。七百里驱十五日，赣水苍茫闽山碧，横扫千军如卷席。有人泣，为营步步嗟何及！"
    },
    {
      "title": "西江月·秋收起义",
      "author": "毛泽东",
      "dynasty": "近现代",
      "value": "军叫工农革命，旗号镰刀斧头。匡庐一带不停留，要向潇湘直进。地主重重压迫，农民个个同仇。秋收时节暮云愁，霹雳一声暴动。"
    },
    {
      "title": "七律·有所思",
      "author": "毛泽东",
      "dynasty": "近现代",
      "value": "正是神都有事时，又来南国踏芳枝。青松怒向苍天发，败叶纷随碧水驰。一阵风雷惊世界，满街红绿走旌旗。凭栏静听潇潇雨，故国人民有所思。"
    },
    {
      "title": "五律·挽戴安澜将军",
      "author": "毛泽东",
      "dynasty": "近现代",
      "value": "外侮需人御，将军赋采薇。师称机械化，勇夺虎罴威。浴血东瓜守，驱倭棠吉归。沙场竟殒命，壮志也无违。"
    },
    {
      "title": "七绝·五云山",
      "author": "毛泽东",
      "dynasty": "近现代",
      "value": "五云山上五云飞，远接群峰近拂堤。若问杭州何处好，此中听得野莺啼。"
    },
    {
      "title": "四言诗·祭母文",
      "author": "毛泽东",
      "dynasty": "近现代",
      "value": "呜呼吾母，遽然而死。寿五十三，生有七子。七子余三，即东民覃。其他不育，二女二男。育吾兄弟，艰辛备历。摧折作磨，因此遘疾。中间万万，皆伤心史。不忍卒书，待徐温吐。今则欲言，只有两端：一则盛德，一则恨偏。吾母高风，首推博爱。远近亲疏，一皆覆载。恺恻慈祥，感动庶汇。爱力所及，原本真诚。不作诳言，不存欺心。整饬成性，一丝不诡。手泽所经，皆有条理。头脑精密，劈理分情。事无遗算，物无遁形。洁净之风，传遍戚里。不染一尘，身心表里。五德荦荦，乃其大端。合其人格，如在上焉。恨偏所在，三纲之末。有志未伸，有求不获。精神痛苦，以此为卓。天乎人欤，倾地一角。次则儿辈，育之成行。如果未熟，介在青黄。病时揽手，酸心结肠。但呼儿辈，各务为良。又次所怀，好亲至爱。或属素恩，或多劳瘁。大小亲疏，均待报赍。总兹所述，盛德所辉。必秉悃忱，则效不违。致于所恨，必补遗缺。念兹在兹，此心不越。养育深恩，春辉朝霭。报之何时，精禽大海。呜呼吾母，母终未死。躯壳虽隳，灵则万古。有生一日，皆报恩时。有生一日，皆伴亲时。今也言长，时则苦短。惟挈大端，置其粗浅。此时家奠，尽此一觞。后有言陈，与日俱长。尚飨！"
    },
    {
      "title": "五律·喜闻捷报",
      "author": "毛泽东",
      "dynasty": "近现代",
      "value": "一九四七年中秋步运河上，闻西北野战军收复蟠龙作。秋风度河上，大野入苍穹。佳令随人至，明月傍云生。故里鸿音绝，妻儿信未通。满宇频翘望，凯歌奏边城。"
    },
    {
      "title": "七律·和周世钊同志",
      "author": "毛泽东",
      "dynasty": "近现代",
      "value": "春江浩荡暂徘徊，又踏层峰望眼开。风起绿洲吹浪去，雨从青野上山来。尊前谈笑人依旧，域外鸡虫事可哀。莫叹韶华容易逝，卅年仍到赫曦台。"
    },
    {
      "title": "七绝·莫干山",
      "author": "毛泽东",
      "dynasty": "近现代",
      "value": "翻身复进七人房，回首峰峦入莽苍。四十八盘才走过，风驰又已到钱塘。"
    },
    {
      "title": "七律·读《封建论》呈郭老",
      "author": "毛泽东",
      "dynasty": "近现代",
      "value": "劝君少骂秦始皇，焚坑事业要商量。祖龙魂死业犹在，孔学名高实秕糠。百代都行秦政法，十批不是好文章。熟读唐人封建论，莫从子厚返文王。"
    },
    {
      "title": "七绝·刘蕡",
      "author": "毛泽东",
      "dynasty": "近现代",
      "value": "千载长天起大云，中唐俊伟有刘蕡。孤鸿铩羽悲鸣镝，万马齐喑叫一声。"
    },
    {
      "title": "五律·张冠道中",
      "author": "毛泽东",
      "dynasty": "近现代",
      "value": "朝雾弥琼宇，征马嘶北风。露湿尘难染，霜笼鸦不惊。戎衣犹铁甲，须眉等银冰。踟蹰张冠道，恍若塞上行。"
    },
    {
      "title": "浣溪沙·和柳亚子先生",
      "author": "毛泽东",
      "dynasty": "近现代",
      "value": "颜斶齐王各命前，多年矛盾廓无边，而今一扫纪新元。最喜诗人高唱至，正和前线捷音联，妙香山上战旗妍。"
    },
    {
      "title": "七绝·炮打司令部",
      "author": "毛泽东",
      "dynasty": "近现代",
      "value": "人民胜利今何在？满路新贵满目衰。核弹高置昆仑巅，摧尽腐朽方释怀。"
    },
    {
      "title": "五古·挽易昌陶",
      "author": "毛泽东",
      "dynasty": "近现代",
      "value": "去去思君深，思君君不来。愁杀芳年友，悲叹有馀哀。衡阳雁声彻，湘滨春溜回。感物念所欢，踯躅南城隈。城隈草萋萋，涔泪侵双题。采采馀孤景，日落衡云西。方期沆漾游，零落匪所思。永诀从今始，午夜惊鸣鸡。鸣鸡一声唱，汗漫东皋上。冉冉望君来，握手珠眶涨。关山蹇骥足，飞飙拂灵帐。我怀郁如焚，放歌倚列嶂。列嶂青且茜，愿言试长剑。东海有岛夷，北山尽仇怨。荡涤谁氏子，安得辞浮贱。子期竟早亡，牙琴从此绝。琴绝最伤情，朱华春不荣。后来有千日，谁与共平生？望灵荐杯酒，惨淡看铭旌。惆怅中何寄，江天水一泓。"
    },
    {
      "title": "五律·看山",
      "author": "毛泽东",
      "dynasty": "近现代",
      "value": "三上北高峰，杭州一望空。飞凤亭边树，桃花岭上风。热来寻扇子，冷去对佳人。一片飘飖下，欢迎有晚鹰。"
    },
    {
      "title": "七古·送纵宇一郎东行",
      "author": "毛泽东",
      "dynasty": "近现代",
      "value": "云开衡岳积阴止，天马凤凰春树里。年少峥嵘屈贾才，山川奇气曾钟此。君行吾为发浩歌，鲲鹏击浪从兹始。洞庭湘水涨连天，艨艟巨舰直东指。无端散出一天愁，幸被东风吹万里。丈夫何事足萦怀，要将宇宙看稊米。沧海横流安足虑，世事纷纭从君理。管却自家身与心，胸中日月常新美。名世于今五百年，诸公碌碌皆余子。平浪宫前友谊多，崇明对马衣带水。东瀛濯剑有书还，我返自崖君去矣。"
    },
    {
      "title": "渔家傲·反第三次大围剿",
      "author": "毛泽东",
      "dynasty": "近现代",
      "value": "英勇红军凭肉搏，红旗翻处白旗没。地动天摇风雨跃，雷霆落,今日梁魁应活捉。"
    },
    {
      "title": "减字木兰花·经长沙忆往",
      "author": "毛泽东",
      "dynasty": "近现代",
      "value": "四五十年，风雨如晦不重见。过眼飞云，横竖茫茫一线天。休要夸口，豪杰劫后是民愿。海天环顾，一路走来一路烟。"
    },
    {
      "title": "杂言诗·八连颂",
      "author": "毛泽东",
      "dynasty": "近现代",
      "value": "好八连，天下传。为什么？意志坚。为人民，几十年。拒腐蚀，永不沾。因此叫，好八连。解放军，要学习。全军民，要自立。不怕压，不怕迫。不怕刀，不怕戟。不怕鬼，不怕魅。不怕帝，不怕贼。奇儿女，如松柏。上参天，傲霜雪。纪律好，如坚壁。军事好，如霹雳。政治好，称第一。思想好，能分析。分析好，大有益。益在哪？团结力。军民团结如一人，试看天下谁能敌。"
    },
    {
      "title": "蝶恋花·向板仓",
      "author": "毛泽东",
      "dynasty": "近现代",
      "value": "霞光褪去何凄楚，万箭穿心不似这般苦。奈何吾身百莫赎，待到九泉愧谢汝。无感霜风侵蚀骨，此生煎熬难与外人吐。恸声悲歌催战鼓，更起刀枪向敌仇。"
    },
    {
      "title": "七律·洪都",
      "author": "毛泽东",
      "dynasty": "近现代",
      "value": "到得洪都又一年，祖生击楫至今传。闻鸡久听南天雨，立马曾挥北地鞭。鬓雪飞来成废料，彩云长在有新天。年年后浪推前浪，江草江花处处鲜。"
    },
    {
      "title": "七绝二首·纪念鲁迅八十寿辰",
      "author": "毛泽东",
      "dynasty": "近现代",
      "value": "博大胆识铁石坚，刀光剑影任翔旋。龙华喋血不眠夜，犹制小诗赋管弦。鉴湖越台名士乡， 忧忡为国痛断肠。剑南歌接秋风吟， 一例氤氲入诗囊。"
    },
    {
      "title": "四言诗·题《中国妇女》",
      "author": "毛泽东",
      "dynasty": "近现代",
      "value": "妇女解放，突起异军，两万万众，奋发为雄。男女并驾，如日方东，以此制敌，何敌不倾。到之之法，艰苦斗争，世无难事，有志竟成。有妇人焉，如旱望云，此编之作，伫看风行。"
    },
    {
      "title": "归国谣·今宵月",
      "author": "毛泽东",
      "dynasty": "近现代",
      "value": "今宵月，直把天涯都照彻。清光不令青山失，清溪却向青滩泄。鸡声歇，马嘶人语长亭白。"
    },
    {
      "title": "河出潼关",
      "author": "毛泽东",
      "dynasty": "近现代",
      "value": "河出潼关，因有太华抵抗，而水力益增其奔猛。风回三峡，因有巫山为隔，而风力益增其怒号。"
    }
  ]